\id GEN WSG Adilabad Gondi (Telangana, India) (C) 2010-2018 SIL SAG CIC WSG Team
\h పుట్‌గడ్మి
\toc1 పుట్‌గడ్మిత పుస్తక్
\toc2 పుట్‌గడ్మి
\toc3 పుట్ గ.
\mt పుట్‌గడ్మి
\is వొడ్కి అరుస్వల్ గొస్టి
\ip ఇద్ పుస్తక్‌నగ కలి బహన్ బహన్ గడె మాత అని బోర్ గడి కీతొర్ ఇన్వడున్ బారెతె లిహి కీసి మంత.
\ip మావంగ్ కడ్కున్ దిస్వలిక్ హాబర్, దర్తురి అని హాబడగ పొరొ మన్వలిక్ పోడ్ద్, నెలెంజ్, సుకుక్ బహన్ నివ్డె మాతంగ్? అహ్నె దర్తురిత్ పొరొ పిస్వలిక్ పియంగ్-కాల్క్, పుర్గ్-బుసి, పిటె-పురడ్, కేడత జివ్రస్ బహన్ నివ్డె మాతంగ్? అదె తీర్దె యేత్ రొపొ మన్వలిక్ జివ్రస్ బహన్ నివ్డె మాతంగ్? ఆక్రితున్ నరిమన్కలిర ఇత్తెకె మాయ్నలిర్ వెయ్లొక్‌న పుట్‌-గడ్మి బహన్ ఆత? ఇద్ తరికతె ఉంది దివొసున్ రాత్ అని దిహ, వార్దున్ యేడుంగ్ రోజ్క్, సాల్దున్ బార మహినంగ్, సాల్దున్ రొపొ మూంద్ కాలమ్క్ ఇత్తెకె యెద్ది-గాలుమ్, పిర్ గాలుమ్ అని పీని-గాలుమ్ బహన్ గడె మాతంగ్?
\ip బగవంతల్ మాయ్నన్ సాటి ఇద్ కలిత్ రొపొ బాతల్ సవ్లత్ తయర్ కీసి ఇర్తొర్? మాయ్నల్ బద్ తరికతె బగవంతన సరి-మారగ్నల్ బహ్కె మాతొర్? పాప్ ఇన్వల్ ఇద్ కలితగ బహన్ వాత? కలిత్ రొపొ పాప్ బడె మాసి బగవంతల్ సోంగ్నె కలితున్ బహన్ మూరి కీతొర్? తిరిసి కలిత్ రొపొ జీవ రాసిత పెహ్గుమ్ బహన్ ఆత?
\ip నరిమన్కన్ బగవంతల్ బచొర్-బహన్ లాడ్ కీసెర్ మంతొర్! నరిమన్కన్ మల్సి తన్వ చర్నతె తరన్ సాటి, వూర పాప్న డాగున్ తెండ్సి వాట్లె బతల్ బహన్ కియన ఇన్వల్ పిలన్ రచి కీతొర్. ఇవ్ సమ్దొ గొస్టింగ్ ఇద్ పుస్తక్‌నగ లిహి కీసి మంతంగ్.
\ip అవ్ సమ్దొ సవల్కున్ బారెతె చొకొట్ కరి కీక ఇన్కితె, ఇద్ పుస్తక్ మొదొడల్‌తె ఆక్రి వేరి చొకొట్ దిహన్తె వాచి కీమ్.
\iot బగ బతల్ మంత
\io1 సమ్దొ గడె మాయ్వల్ \ior 1:1–5:32 \ior*
\io2 కలి గడి కియ్వల్ \ior 1:1-2 \ior*
\io2 మొదొడ దివొస్నె - వేడ్చి \ior 1:3-5 \ior*
\io2 రెండవ దివొస్నె - హాబర్ \ior 1:6-8 \ior*
\io2 మూడవ దివొస్నె - వత్‌త బొమి, జాడి-పొదెలంగ్ \ior 1:9-13 \ior*
\io2 నాల్గవ దివొస్నె - పోడ్ద్, నెలెంజ్ అని సుకుక్ \ior 1:14-19 \ior*
\io2 అయ్దవ దివొస్నె - జివ్రస్ అని పిటె-పురడ్ \ior 1:20-23 \ior*
\io2 ఆరవ దివొస్నె - జివ్రస్ అని నరిమన్కలిర్ \ior 1:24-31 \ior*
\io2 యేడవ దివొస్నె - ఆరమ్ యేత్వల్ \ior 2:1-3 \ior*
\io2 యేదెన్ వాడితగ మాయ్నల్ \ior 2:4-17 \ior*
\io2 మొదొడ వెయ్లొ \ior 2:18-25 \ior*
\io2 పాప్ మొదొల్ ఆయ్వల్ \ior 3:1-24 \ior*
\io2 మొదొడ కుటుంబ \ior 4:1-16 \ior*
\io2 కయిన్త సంతాన్ \ior 4:17-24 \ior*
\io2 ఆదామున్ అని అవన్ ఉండె వొరొర్ మరి పుట్వల్ \ior 4:25-26 \ior*
\io2 ఆదామ్న సంతాన్ \ior 5:1-32 \ior*
\io1 మొదొడ కలి మూరె మాయ్వల్ \ior 6:1–11:32 \ior*
\io2 మాయ్నలిర కరెబల్ గున్ \ior 6:1-8 \ior*
\io2 నోవహు అని జల్ గండమ్ \ior 6:9-22 \ior*
\io2 పూరొ దర్తురి యేర్ నించి మన్వల్ \ior 7:1-24 \ior*
\io2 యేత కట్ కమి ఆయ్వల్ \ior 8:1-22 \ior*
\io2 పూన దునియ మొదొల్ ఆయ్వల్ \ior 9:1-17 \ior*
\io2 నోవహునుర్ మర్క్ \ior 9:18-29 \ior*
\io2 నరిమన్కన పయ్దొస్ ఆసి పగ్రె మాయ్వల్ \ior 10:1 \ior*
\io2 యాపెత్న కాన్‌దాన్ \ior 10:2-5 \ior*
\io2 హామున కాన్‌దాన్ \ior 10:6-20 \ior*
\io2 సేమున కాన్‌దాన్ \ior 10:21-32 \ior*
\io2 బాబెల్ నగుడ బురుజ్ \ior 11:1-9 \ior*
\io2 సేమున కుటుంబత చరిత్ర \ior 11:10-26 \ior*
\io2 తెరహున కుటుంబత చరిత్ర \ior 11:27-32 \ior*
\io1 అబ్రాహమున చరిత్ర \ior 12:01–25:18 \ior*
\io2 బగవంతల్ అబ్రామున్ కేయ్వల్ \ior 12:1-3 \ior*
\io2 అబ్రామ్ కనాన్ దేస్నె సొన్వల్ \ior 12:4-9 \ior*
\io2 ఈజిప్ట్ దేస్నె అబ్రామ్ సొన్వల్ \ior 12:10-20 \ior*
\io2 అబ్రామ్ కనాన్ దేస్నె మల్సి వాయ్వల్ \ior 13:1-4 \ior*
\io2 అబ్రామ్ అని లోతు పాకె మాయ్వల్ \ior 13:5-18 \ior*
\io2 లోతున్ అని వోన దన్-దవ్లతున్ వోయ్వల్ \ior 14:1-13 \ior*
\io2 అబ్రామ్ లోతున్ బచి కియ్వల్ \ior 14:14-16 \ior*
\io2 మెల్కిసెదెక్ అబ్రామున్ ఆసిర్‌వాద్ సియ్వల్ \ior 14:17-24 \ior*
\io2 అబ్రామున్ సంగ యెహోవ బగవంతన వాగ్దన్ \ior 15:1-21 \ior*
\io2 సారయిన దాసి-వోతడ్ హాగర్ \ior 16:1-6 \ior*
\io2 హాగర్తొర్ పేడల్ ఇస్మయేల్ \ior 16:7-16 \ior*
\io2 అబ్రామున్ సంగ బగవంతన నియమ్ \ior 17:1-14 \ior*
\io2 వాగ్దన్‌తొర్ పేడల్ ఇసక్ \ior 17:15-27 \ior*
\io2 అబ్రాహమున్ మువిర్ వెర్తలిర్ దిస్వల్ \ior 18:1-15 \ior*
\io2 అబ్రాహమ్ బగవంతన్ సవల్క్ పూసి కియ్వల్ \ior 18:16-33 \ior*
\io2 లోతునుర్ వెర్తలిర్ \ior 19:1-11 \ior*
\io2 లోతు సొదొమతల్ సొన్వల్ \ior 19:12-22 \ior*
\io2 సొదొమ అని గొమొర నగుక్ నాసెడమ్ ఆయ్వల్ \ior 19:23-29 \ior*
\io2 లోతు అని వోనంగ్ మియక్ \ior 19:30-38 \ior*
\io2 అబ్రాహమ్ గెరార్ నగుడె సొన్వల్ \ior 20:1-18 \ior*
\io2 సారల్ మొడ్డన్ జల్మ సియ్వల్ \ior 21:1-7 \ior*
\io2 హగర్తున్ అని ఇస్మయేల్‌తున్ రోతల్ సారి కియ్వల్ \ior 21:8-21 \ior*
\io2 అబిమెలెక్ రాజన్ తోడొ అబ్రాహమ్ వాగ్దన్ కియ్వల్ \ior 21:22-34 \ior*
\io2 బగవంతల్ అబ్రాహమ్నొర్ మరిన జీవ తల్క్‌వల్ \ior 22:1-8 \ior*
\io2 ఇసక్న జీవ బచె మాయ్వల్ \ior 22:9-19 \ior*
\io2 నాహొర్తుర్ మర్కున్ బారెత గొస్టి \ior 22:20-24 \ior*
\io2 సారన మరన్ \ior 23:1-20 \ior*
\io2 ఇసకున్ సాటి పేడి మహ్క్‌వల్ \ior 24:1-14 \ior*
\io2 ఇసకున్ సాటి నొవ్రి పుట్వల్ \ior 24:15-33 \ior*
\io2 రిబ్కన్ తల్క్‌వల్ \ior 24:34-67 \ior*
\io2 అబ్రాహమ్న దుస్రొ సంతాన్ \ior 25:1-6 \ior*
\io2 అబ్రాహమ్న మరన్ \ior 25:7-11 \ior*
\io2 ఇస్మయేల్‌త సంతాన్ \ior 25:12-18 \ior*
\io1 యాకొబ్ అని యేసవున చరిత్ర \ior 25:19–36:39 \ior*
\io2 ఇసక్నుర్ యేమలిర్ మర్క్ \ior 25:19-26 \ior*
\io2 యేసవు తన్వ హకున్ వొమ్వల్ \ior 25:27-34 \ior*
\io2 అబిమెలెకున్ ఇసక్ లబడ్ వెహ్వల్ \ior 26:1-11 \ior*
\io2 ఇసక్ దనెవంతల్ ఆయ్వల్ \ior 26:12-16 \ior*
\io2 ఇసక్ కుహింగ్ తాడుస్వల్ \ior 26:17-33 \ior*
\io2 యేసవునంగ్ బాయ్కొక్ \ior 26:34-35 \ior*
\io2 ఇసకున్ పసి కీసి యాకొబ్ ఆసిర్‌వాద్ యేత్వల్ \ior 27:1-5 \ior*
\io2 రిబ్కల్ పిలన్ తీర్ యాకొబున్ తయర్ కియ్వల్ \ior 27:6-17 \ior*
\io2 ఇసక్ యాకొబున్ ఆసిర్‌వాద్ సియ్వల్ \ior 27:18-29 \ior*
\io2 యేసవు బాబొన్ ఆసిర్‌వాద్ తల్క్‌వల్ \ior 27:30-46 \ior*
\io2 యాకొబ్ మర్మింగ్ ఆయ్లె పేడిన్ మహ్క్‌వల్ \ior 28:1-5 \ior*
\io2 యేసవు ఇస్మయేల్‌త మియడున్ తుంగ్వల్ \ior 28:6-9 \ior*
\io2 కలతె యాకొబున్ బగవంతల్ దిస్వల్ \ior 28:10-22 \ior*
\io2 యాకొబ్ రాహెల్తున్ బేటె మాయ్వల్ \ior 29:1-14 \ior*
\io2 యాకొబ్ పసె మాయ్వల్ \ior 29:15-30 \ior*
\io2 యాకొబ్న కుటుంబ బడె మాయ్వల్ \ior 29:31–30:24 \ior*
\io2 యాకొబ్ లాబన్తున్ పసి కీసి, దనెవంతల్ ఆయ్వల్ \ior 30:25-43 \ior*
\io2 యాకొబ్ పూసి కియ్వక్‌నె సొన్వల్ \ior 31:1-24 \ior*
\io2 పేన్క్‌నంగ్ మూర్తిన జాడ మహ్క్‌వల్ \ior 31:25-42 \ior*
\io2 లాబన్ అని యాకొబ్ రజు ఆయ్వల్ \ior 31:43-55 \ior*
\io2 తాదన్ బేటె మాయ్లె యాకొబ్ తయర్ ఆయ్వల్ \ior 32:1-23 \ior*
\io2 బగవంతన్ తోడొ లడెయ్ కియ్వల్ \ior 32:24-32 \ior*
\io2 యాకొబ్ తన్వ గటి-దర్యతున్ తొహ్వల్ \ior 33:1-17 \ior*
\io2 యాకొబ్ తన్వ యాత్రతున్ మహ్వల్ \ior 33:18-20 \ior*
\io2 సేకమున్ హిందల్ దీనన హిజత్ సొన్వల్ \ior 34:1-24 \ior*
\io2 సేకెమ్నుర్ పొరొ బద్లి యేత్వల్ \ior 34:25-31 \ior*
\io2 బేతెలు చహర్తె యాకొబ్ సొన్వల్ \ior 35:1-8 \ior*
\io2 యాకొబ్న పూన పొరొల్ \ior 35:9-15 \ior*
\io2 రాహెల్ బాలెంత ఆత పెజె పరన్ సుటి కియ్వల్ \ior 35:16-22 \ior*
\io2 యాకొబ్న సంతాన్ \ior 35:23-29 \ior*
\io2 కనాన్తగ మనెకె యేసవున సంతాన్ \ior 36:1-8 \ior*
\io2 యేదొమ్నగ మనెకె యేసవున సంతాన్ \ior 36:9-19 \ior*
\io2 యేదొమ్నుర్ వరిజినల్ మాయ్నలిర్ \ior 36:20-30 \ior*
\io2 యేదొమున్ తాకుస్తుర్ అదికారిర్ \ior 36:31-39 \ior*
\io1 యోసెపున్ బారెతె \ior 36:40–50:26 \ior*
\io2 యేదొమ్నుర్ ముకె వాలిర్ \ior 36:40-43 \ior*
\io2 యోసెప్ కంజ్క్‌వల్ \ior 37:1-11 \ior*
\io2 యోసెప్ తాదలిర్క్ సూడ్లె దోతన్తగ సొన్వల్ \ior 37:12-17 \ior*
\io2 యోసెపున్ పొరొ పగ యేత్వల్ \ior 37:18-24 \ior*
\io2 తాదలిర్ యోసెపున్ వొమ్వల్ \ior 37:25-36 \ior*
\io2 యూదనుర్ ఇవిర్ మర్క్‌న మరన్ \ior 38:1-11 \ior*
\io2 కోర్యడ్ మామహరిన్ పసి కియ్వల్ \ior 38:12-23 \ior*
\io2 తామరు పీటెతె మన్వల్ గొస్టి కరె మాయ్వల్ \ior 38:24-30 \ior*
\io2 ఈజిప్ట్‌నొర్ పోతిపర్ యోసెపున్ యేత్వల్ \ior 39:1-6 \ior*
\io2 పోతిపర్త బాయ్కొ యోసెపున్ జుల్మ కియ్వల్ \ior 39:7-18 \ior*
\io2 యోసెపున్ టానెతగ వాట్వల్ \ior 39:19-23 \ior*
\io2 దుస్రురంగ్ కలన అర్తమ్ యోసెప్ వెహ్వల్ \ior 40:1-8 \ior*
\io2 ఆంగుర్క్‌న రస అందుస్వలిరొర్ అదికారిన కల \ior 40:9-15 \ior*
\io2 సారింగ్ బొడ్స్‌వలిరొర్ అదికారిన కల \ior 40:16-19 \ior*
\io2 యోసెపున్ బారెతె వోర్ అదికారి మరుంగ్వల్ \ior 40:20-23 \ior*
\io2 పరొ రాజనంగ్ కలంగ్ \ior 41:1-8 \ior*
\io2 సేవ్కల్ పరొన్ తోడొ యోసెప్న గొస్టి వెహ్వల్ \ior 41:9-13 \ior*
\io2 కలనంగ్ అర్తమ్ వెహన్ సాటి యోసెపున్ కేయుస్వల్ \ior 41:14-24 \ior*
\io2 కలన బావ్ యోసెప్ వెహ్వల్ \ior 41:25-36 \ior*
\io2 యోసెప్ ఈజిప్ట్‌నొర్ అదికారి ఆయ్వల్ \ior 41:37-46 \ior*
\io2 పంటత రాసి మీరి కియ్వల్ \ior 41:47-52 \ior*
\io2 కరుదంగ్ సాల్క్ సురు ఆయ్వల్ \ior 41:53-57 \ior*
\io2 యోసెప్నంగ్ కలంగ్ కరల్ ఆయ్వల్ \ior 42:1-8 \ior*
\io2 యోసెప్ తాదలిర్కున్ పసి కియ్వలిర్ ఆందిర్ ఇన్వల్ \ior 42:9-24 \ior*
\io2 యోసెప్నుర్ తాదలిర్ కనాన్ మల్సి సొన్వల్ \ior 42:25-28 \ior*
\io2 జర్గ్‌తతున్ బారెతె బాబొన్ వెహ్వల్ \ior 42:29-38 \ior*
\io2 బెన్యమీన్‌తున్ సారి కియ్లె యాకొబ్ వొప్వల్ \ior 43:1-15 \ior*
\io2 యోసెప్ తన్వుర్ తాదల్-తమున్ రోన్ కేయుస్వల్ \ior 43:16-28 \ior*
\io2 తముర్ బెన్యమీన్‌తున్ యోసెప్ సూడ్వల్ \ior 43:29-34 \ior*
\io2 యోసెప్న పిలన్ \ior 44:1-10 \ior*
\io2 బెన్యమీన్ గల్తితగ సాప్డె మాయ్వల్ \ior 44:11-17 \ior*
\io2 బెన్యమీన్‌తున్ సాటి యూదల్ జుల్మ కియ్వల్ \ior 44:18-34 \ior*
\io2 యోసెప్ తన్వ వొడ్కి అరుస్వల్ \ior 45:1-20 \ior*
\io2 తాదల్-తముక్ యోసెప్ వెహ్త తీర్ కియ్వల్ \ior 45:21-28 \ior*
\io2 బగవంతల్ యాకొబున్ వాగ్దన్ సియ్వల్ \ior 46:1-4 \ior*
\io2 యాకొబ్న కుటుంబతుర్ ఈజిప్ట్ దేస్నె సొన్వల్ \ior 46:5-7 \ior*
\io2 యాకొబ్న కుటుంబత వేలి \ior 46:8-27 \ior*
\io2 యాకొబ్ ఈజిప్ట్ యెవ్‌వల్ \ior 46:28-34 \ior*
\io2 యాకొబ్ గోసెన్తగ జాగ పియ్వల్ \ior 47:1-12 \ior*
\io2 కరు జాస్తి ఆత అస్కె యోసెప్ కీతంగ్ కామ్క్ \ior 47:13-26 \ior*
\io2 ఈజిప్ట్ దేస్నగ తనకున్ మాతి కియ్మట్ ఇంజెర్ యాకొబ్ వెహ్వల్ \ior 47:27-31 \ior*
\io2 మనసె అని యెప్రాయిమున్ ఆసిర్‌వాద్ సియ్వల్ \ior 48:1-22 \ior*
\io2 యాకొబ్ తన్వుర్ మర్కున్ ఆక్రితంగ్ గొస్టింగ్ వెహ్వల్ \ior 49:1-28 \ior*
\io2 యాకొబ్న మరన్ \ior 49:29-33 \ior*
\io2 యాకొబ్న కూర్దున్ మాతి కియ్వల్ \ior 50:1-14 \ior*
\io2 తాదలిర్ యోసెపున్ వెరివల్ \ior 50:15-21 \ior*
\io2 యోసెప్న మరన్ \ior 50:22-26 \ior*
\c 1
\s కలి గడి కియ్వల్
\p
\v 1 మొదొల్ బగవంతల్ కలి గడి కీతొర్.
\v 2 అస్కె దర్తురి రూప్ సెల్వక్‌నె సిమ్-సమ్ మత్త. సమ్దుర్‌త యేత్ పొరొ సికటి నించి మత్త. బగవంతన ఆత్మ అద్ యేత్ పొరొ అలది తిరిసెర్ మత్త.
\s మొదొడ దివొస్నె - వేడ్చి
\p
\v 3 అస్కె బగవంతల్, “వేడ్చి ఆయన” ఇనెకెన్ వేడ్చి ఆత.
\v 4 అద్ వేడ్చి బగవంతన్ చొకొట్ దిస్త. వేడ్చితున్ సికటితల్ అలగ్ కీతొర్.
\v 5 బగవంతల్ వేడ్చితున్ ‘దిహ’ ఇంజెర్ సికటితున్ ‘రాత్’ ఇంజెర్ పొరొల్ దొస్తొర్. రాత్ ఆసి దిహ ఆతతె, మొదొడ దివొస్ ఆత.
\s రెండవ దివొస్నె - హాబర్
\p
\v 6-7 బగవంతల్, “యేతున్ పాకి కియ్లె, ఉంది బెయ్ డగుర్ జాగ నడ్డుమ్ ఆయన” ఇనెకెన్ అద్ యేర్ పొరొ అని బూడ్ పాకె మాత.
\v 8 బగవంతల్ అద్ బెయ్ డగుర్ జాగతున్, ‘హాబర్’ ఇంజెర్ పొరొల్ దొస్తొర్. రాత్ ఆసి దిహ ఆతతె, రెండవ దివొస్ ఆత.
\s మూడవ దివొస్నె - వత్‌త బొమి, జాడి-పొదెలంగ్
\p
\v 9 బగవంతల్, “హాబడున్ బూడ్న యేర్ ఉంది జాగ మీరె మాసి, సరుత బొమి దిసన” ఇనెకెన్ దిస్త.
\v 10 బగవంతల్ అద్ సరుత జాగతున్, ‘బొమి’ అని మీరె మాత యేతున్ ‘సమ్దుర్క్’ ఇంజెర్ పొరొల్క్ దొస్తొర్. అవ్ బగవంతన్ చొకొట్ దిస్తంగ్.
\p
\v 11-12 అస్కె బగవంతల్, “బొమితి! విజ సియ్వలిక్ జాడి-పొదెలంగ్ అని తమ్వ-తమ్వ జాతి తీర్ కాయ-పండి సియ్వలిక్ మరక్ పిరుస” ఇనెకెన్ అద్ పిరుసీత. అహన్ అవ్ జాడి-పొదెలంగ్ అని తీర్-తీర్దంగ్ కాయ పండినంగ్ మరక్ పిర్తంగ్. అవ్ బగవంతన్ చొకొట్ దిస్తంగ్.
\v 13 రాత్ ఆసి దిహ ఆతతె, మూడవ దివొస్ ఆత.
\s నాల్గవ దివొస్నె - పోడ్ద్, నెలెంజ్ అని సుకుక్
\p
\v 14 బగవంతల్, “రాత్-దిహతున్ పాకి కియ్లె, వేడ్చి సియ్వలిక్ జోతింగ్ హాబడగ నివ్డె మాయన” ఇనెకెన్ నివ్డె మాతంగ్. “అవ్ జోతింగ్ గాలుమ్కున్, దినమ్కున్ అని సాల్కున్ కరి కియ్లె, గవ మందనుంగ్.
\v 15 దర్తురిత్ పొరొ వేడ్చి సియ్లె, హాబడగ అవ్ జోతింగ్ మిడ్చెర్ మందనుంగ్” ఇంజెర్ బగవంతల్ హుకుమ్ సీతొర్. తె అహన్ జర్గ్‌తంగ్.
\v 16 బగవంతల్ సక్తి వాలెక్ రండ్ జోతింగ్ ఇర్తొర్: దిహతున్ తాకుస్లె, వెలె వేడ్చి వాలె జోతి\f * \fr 1:16 \ft పోడ్ద్\f* అని రాతున్ తాకుస్లె, కమి వేడ్చి వాలె జోతి.\f * \fr 1:16 \ft నెలెంజ్\f* ఇవె ఆయ్వ సుకుకున్ గిర్ వోర్ నివ్డి కీతొర్.
\v 17-18 దర్తురిత్ పొరొ వేడ్చి సియ్లె, రాత్-దిహతున్ వాగి కియ్లె, వేడ్చి-సికటితున్ పాకి కియ్లె, బగవంతల్ అవెన్ హాబడగ ఇర్తొర్. అవ్ బగవంతన్ చొకొట్ దిస్తంగ్.
\v 19 రాత్ ఆసి దిహ ఆతతె, నాల్గవ దివొస్ ఆత.
\s అయ్దవ దివొస్నె - జివ్రస్ అని పిటె-పురడ్
\p
\v 20 బగవంతల్, “యేత్ రొపొ మన్వల్ డగుర్ చుడుర్ జివ్రస్ పగ్రె మాసి, నించి దానుంగ్ అని పిటె-పురడ్ పూరొ దర్తురిత్ పొరొడ హాబడగ పరిసెర్ మందనుంగ్” ఇత్తొర్.
\v 21 బగవంతల్ యేత్ రొపొ మన్వల్ తీర్-తీర్ద జివ్రస్ అని జీవతె మెలిసెర్ మన్వలిక్ సమ్దినె నివ్డి కీతొర్. అహ్నె హాబడగ బదెన అద్ జాతి వాలెక్ పరివలిక్ పిటె-పురడున్ నివ్డి కీతొర్. అవ్ బగవంతన్ చొకొట్ దిస్తంగ్.
\v 22 బగవంతల్ “పోరిక్ తెండ్సి, సమ్దుర్‌త యేతగ నించి సొంట్ అని పిటె-పురడున్ పూరొ దర్తురిత్ పొరొ పగ్రె మాసి సొంట్” ఇంజెర్ అవెన్ ఆసిర్‌వాద్ సీతొర్.
\v 23 రాత్ ఆసి దిహ ఆతతె, అయ్దవ దివొస్ ఆత.\fig |co00604b.tif|span|||బగవంతల్ కలిత్ రొపొ సమ్దొ గడి కీతొర్|1:23\fig*
\s ఆరవ దివొస్నె - జివ్రస్ అని నరిమన్కలిర్
\p
\v 24 బగవంతల్, “బవెన అవెన్ జాతి తీర్ డోర్-జన్వర్, పుర్గ్-బుసి అని కేడత జన్వర్‌తున్ పూరొ బొమిత్ పొరొ పగ్రె మాసి నించి దానుంగ్” ఇనెకెన్ అహన్ ఆతంగ్.
\v 25 బగవంతల్ బవెన అవ్ జాతి తీర్ కేడత జన్వర్, డోర్-జన్వర్‌తున్ అని పుర్గ్-బుసితున్ దర్తురిత్ పొరొ నివ్డి కీతొర్. అవ్ బగవంతన్ చొకొట్ దిస్తంగ్.
\p
\v 26 బగవంతల్, “మావ రూప్నె మా దాత్ నరిమన్కలిర్‌కున్ నివ్డి కీకట్. వూర్ నరిమన్కలిర్ సమ్దుర్‌త జివ్రస్, హాబడ పిటె-పురడ్, దర్తురిత్ పొరొడ జన్వర్ అని పుర్గ్-బుసి ఇన్వలిక్ సమ్దొన్ వాగి కీనిర్” ఇత్తొర్.
\v 27 తె బగవంతల్ తన్వ రూప్నె నరిమన్కలిర్‌కున్ నివ్డి కీతొర్. మాయ్నల్-వెయ్లొన్ తన్వ దాత్ నివ్డి కీతొర్.
\v 28 అని బగవంతల్, “మిరట్ మరి-మియడున్ జల్మ సీసి, దర్తురి పూరొ నించి, పగ్రె మాసి అదికార్ తొహట్ అని యేత జివ్రస్, హాబడంగ్ పిటె-పురడున్, దర్తురిత్ పొరొ తాక్వలిక్ సమ్దొ జివ్రసున్ వాగి కీమ్ట్” ఇంజెర్ వెహ్చి, వూర్కున్ ఆసిర్‌వాద్ సీతొర్.
\v 29 బగవంతల్, “ఇచుల! మీకున్ దర్తురిత్ పొరొడంగ్ హరియేక్ విజ సియ్వలిక్ జాడి-పొదెలంగ్ అని హరియేక్ కాయ-పండి పెడెక్ సియ్వలిక్ మరకున్ సీసి వాడ్తొన్. ఇవ్ మీ సాటి చంది ఆసి దానుంగ్.
\v 30 దర్తురిత్ పొరొడ సమ్దొ జన్వర్‌తున్ సాటి, వడిదె పరివలిక్ సమ్దొ పిటె-పురడున్ సాటి, సమ్దొ పుర్గ్-బుసితున్ సాటి, సమ్దొ జివ్రసున్ సాటి, జాడి అని దుస్రొక్ హిర్వలిక్ మరక్ చారొ ఆనుంగ్” ఇత్తొర్. అహన్ బగవంతల్ ఇత్త తీర్ ఆత.
\v 31 బగవంతల్ తన గడి కీత సమ్దొత్ సూడ్తొర్. అవ్ బగవంతన్ చొకొట్ దిస్తంగ్. రాత్ ఆసి దిహ ఆతతె, ఆరవ దివొస్ ఆత.
\c 2
\s యేడవ దివొస్నె - ఆరమ్ యేత్వల్
\p
\v 1 అహన్ దర్తురి అని హాబర్ అవెనగ మన్వలిక్ సమ్దొతున్ గడి కీతొర్.
\v 2 బగవంతల్ తన గడి కియ్వల్ కామున్ సారుంగ్ దియనె మహ్చి, తన కీత సమ్దొ కామ్నల్ యేడవ దివొస్నె ఆరమ్ యేత్తొర్.
\v 3 అదెన్ సాటి, బగవంతల్ అద్ దివొసున్ ఆసిర్‌వాద్ సీసి, తన్వ నేకిత దివొస్ ఇంజెర్ నేమి కీతొర్. బారితెకె, అద్ దివొసున్ నేటి కలి గడి కీత సమ్దొ కామ్నల్ ఆరమ్ యేత్తొర్.
\s యేదెన్ వాడితగ మాయ్నల్
\p
\v 4 ఇదె దర్తురి అని హాబర్ గడె మాత తీర్ ఆంద్. బస్కెతె దర్తురి అని హాబర్ యెహోవ బగవంతల్ గడి కీతొరొ,
\v 5 అస్కె దర్తురిత్ పొరొ బదె పొదెలయ్ ఆయి, జాడియ్ ఆయి పిర్మకి. బారితెకె యెహోవ\f * \fr 2:5 \ft యెహోవ ఇన్వల్ బగవంతన పొరొల్ అని అద్ పొరొడ అర్తమ్ బస్కెట్ గిర్ జీవతెన్ మన్వల్ బగవంతల్.\f* బగవంతల్ దర్తురిత్ పొరొ పిర్ అరుస్మకి అని కేతి కియ్లె మాయ్నల్ గిర్ సెలె మత్తొర్.
\v 6 తెర్ బతి దర్తురిత్ రొపొడల్ జలంగ్ పూటె మాసి\f * \fr 2:6 \ft కహి జాగంగ్ ‘దర్తురిత చెమ్మ తేచ్చి’ లిహి కీతెర్.\f* బొమి సమ్దొత్ నహ్తంగ్.
\p
\v 7 అస్కె యెహోవ బగవంతల్ బొమిత తోడితె మాయ్నన పుత్ల నివ్డి కీసి, వోనంగ్ మొసొర్ బొంగ్డనగ జీవత హూకుర్ ఉహ్క్‌తొర్. తె వోర్ మాయ్నల్ జీవ వాలె\f * \fr 2:7 \ft అని ఆత్మ వాలె ఆతొర్.\f* ఆతొర్.
\p
\v 8 యెహోవ బగవంతల్ పోడ్ద్ పెసివల్ బాజ్నెకె యేదెన్\f * \fr 2:8 \ft యేదెన్ ఇత్తెకె అర్తమ్ ఆనంద్న జాగ.\f* ఇన్వల్ జాగతగ ఉంది వాడితున్ నివ్డి కీసి, వోర్ మాయ్నన్ అగ ఇర్తొర్.
\v 9 అని యెహోవ బగవంతల్ సూడన్ సాటి సోబతంగ్, తిందన్ సాటి చొకొట్నంగ్ వాలెక్ హరియేక్ మరతున్ పిరుసీతొర్. బస్కెట్ జీవతె మన్లె, జీవ సియ్వలిక్ పండింగ్ వాలె మర అని చొకొట్-వాయుట్న గియన్ సియ్వలిక్ పండింగ్ వాలె మర అద్ వాడిత్ నడ్డుమ్ మత్తంగ్.
\p
\v 10 అద్ వాడితగ యేర్ సియన్ సాటి, ఉంది డగుర్ లవ్డి పోంగ్సెర్ మత్త. అద్ లవ్డి యేదెన్తున్ వీడ్త పెజె, నాలుంగ్ చుడుక్ లవ్డింగ్ ఆసి, పాకె మాత.
\v 11 మొదొల్ పాకె మాత లవిడ పొరొల్ పీసొన్. అద్ పూరొ హవిల దేస్నగ పోంగంత. అగ సోనె పుటంత.
\v 12 అద్ దేస్న సోనె బెయ్ పివర్ ఆంద్. అగ చొకొట్న గాడి సియ్వల్ సెవెర్ అని బారితంగ్ చొకొట్నంగ్ కంకర్క్ గిర్ పుటంతంగ్.
\v 13 రెండవ పాకె మాత లవిడ పొరొల్ గిహొన్. అద్ పూరొ కూసు దేసున్ సిర్ముట్ పోంగంత.
\v 14 మూడవ పాకె మాత లవిడ పొరొల్ హిద్దెకెల్. అద్ అస్సుర్ దేస్న పోడ్ద్ పెసివల్ బాజ్నెకె పోంగ్సెర్ మంత. నాల్గవ పాకె మాత లవిడ పొరొల్ యుప్రటిస్.
\p
\v 15 యేదెన్త వాడితగ కేతి కీసెర్ నిగ్రన్ కియన్ సాటి, యెహోవ బగవంతల్ వోర్ మాయ్నన్ ఇర్తొర్.
\v 16 అని, “ఇద్ వాడితంగ్ హరియేక్ మరతంగ్ పండింగ్ పహ్జె మత్త అచొర్ తింద వచొ,
\v 17 బతి చొకొట్-వాయుట్న గియన్ సియ్వల్ మరతంగ్ పండింగ్ తిన్వ. నిమె అవెన్ తిత నేటి జరుర్ నీవ మరన్ ఆయర్\f * \fr 2:17 \ft తిందన్ నేటి నరిమన్కన మరన్ మొదొల్ ఆంత.\f*” ఇంజెర్ బగవంతల్ మాయ్నన్ హుకుమ్ సీతొర్.
\s మొదొడ వెయ్లొ
\p
\v 18 “మాయ్నల్ వొరొరె మన్వల్ చొకొట్ ఆయొ. వోన్ సోప్తి మంజి, మదత్ కియ్వడున్ నివ్డి కీక” ఇంజెర్ యెహోవ బగవంతల్ ఇత్తొర్.
\v 19 యెహోవ బగవంతల్ హరియేక్ జివ్రసున్, పిటె-పురడున్ బొమిత తోడితల్ నివ్డి కీసి, వోర్ మాయ్నల్ బవ్-బవ్ పొరొల్క్ ఇరంతొరొ సూడ్క ఇంజి, అవెన్ వోన్గ తత్తొర్. తె వోర్ అవ్ సమ్దిన్ బవ్తె పొరొల్క్ దొస్తొరొ, అవె పొరొల్క్ రెహె మాతంగ్.
\v 20 వోర్ డోర్-జన్వర్‌తున్, కేడత జివ్రసున్, పిటె-పురడ్ సమ్దొతున్ పొరొల్క్ దొస్తొర్. బతి ఆదమున్ సోప్తి మంజి, మదత్ కియ్లె బోరె సెలె మత్తెర్.
\v 21 అద్ వకత్నె యెహోవ బగవంతల్ ఆదమున్ జోప్ వాయుసి, బెయ్ నరుమ్త పెజె వోనంగ్ బర్న్‌గడి బొకనల్ ఉంది బొక తెండ్సి, అద్ జాగతున్ సవితె ముహ్తొర్.
\v 22 అహన్ ముహ్చి, యెహోవ బగవంతల్ ఆదమ్నల్ తెండ్త బొకతల్ వెయ్లొన్ నివ్డి కీసి, తాన్ ఆదమ్నగ పియ్సి వాతొర్.
\v 23 తాన్ సూడ్త బరొబర్ ఆనంద్నె ఆదమ్, “అబ! తేన్ నా బొకన్ దాత్నంగ్ బొకంగ్ మంతంగ్ అని నా మేందొడున్ దాత్న మేందొల్ మంత. ఇద్ నహ్గటల్ నివ్డె మాత కాడ్కి, తేన్ ‘వెయ్లొ’\f * \fr 2:23 \ft హెబ్రి బాసతె మాయ్నన్ ‘ఇస్’ అని వెయ్లొన్ ‘ఇస్స’ ఇంజెర్ కెయ్న్‌‌దిర్.\f* ఇంజెర్ పొరొల్ దొస్క” ఇత్తొర్.
\v 24 అదెన్ సాటి మాయ్నల్ తన్వుర్ అవల్-బాబొనల్ వేగొర ఆసి, తన్వ బాయ్కొన్ సంగ జోడ్ ఆసి, పిసంతొర్. వూర్ ఇవిర్ ఉందియ్ మేందొల్ ఆసి, మందంతెర్.
\v 25 అద్ గట్కతె ఆదమ్ అని వోన బాయ్కొ ఇవిర్తె కుడెకెయ్ మత్తెర్. బతి వూర్కున్ లజ ఇన్వల్ టావ సెలె మత్త.
\c 3
\s పాప్ మొదొల్ ఆయ్వల్
\p
\v 1 అద్ గట్కతె యెహోవ బగవంతల్ నివ్డి కీత సమ్దొ జివ్రస్‌నల్ తరస్ కపెటల్ మత్త. అద్ తరస్, “ఇద్ వాడిత బదె ఉంది మరతంగ్ పండింగ్ తిన్మట్ ఇంజెర్ బగవంతల్ మీకున్ వెహ్తొరియ్?” ఇంజెర్ వెయ్లొన్ పూసి కీత.
\v 2 తె అద్ వెయ్లొ, “ఇద్ వాడితంగ్ బద్ గిర్ మరతంగ్ పండింగ్ తింద వచొ.
\v 3 బతి ‘మిరట్ సాయ్వక్ మందన ఇత్తెకె, వాడిత్ నడ్డుమ్‌న మరతంగ్ పండిన్ మాత్రమ్ తిన్వ అని ఇట్వ గిర్’ ఇంజెర్ బగవంతల్ మాకున్ వెహ్తొర్” ఇంజి తరసున్ సంగ వెహ్త.\fig |co00606b.tif|col|||తరస్ వెయ్లొన్ సంగ వడ్క్‌వల్|3:3\fig*
\v 4 అద్ కేంచి తరస్, “ఎహె! అద్ లబడ్ ఆంద్. మిరట్ అసల్ సాయ్విట్.
\v 5-6 బారితెకె, మిరట్ తిత నేటి మీ కడ్క్ కోలె మాంతంగ్ అని మిరట్ వోన్ దాత్ ఆసి, చొకొట్-వాయుట్న గియన్ వాంత ఇన్వల్ బగవంతన్ టావయ్” ఇంజెర్ వెయ్లొన్ సంగ వెహ్త. అస్కె వెయ్లొన్ అద్ మరతంగ్ పండింగ్ తిందన్ సాటి చొకొట్నంగ్, కడ్కున్ సోబతంగ్, గియన్ సీనల్ దిస్తంగ్. తె అద్ వెయ్లొ ఇచుంగ్సి పండింగ్ కొయ్సి, తింజి తన్వొర్ మాడ్సొన్ ఇచుంగ్ సీత, వోర్ గిర్ తితొర్.
\v 7 యెంటనె వూరంగ్ కడ్క్ కోలె మాసి, తమ కుడెకె మంతెర్ ఇన్వల్ కరి కీసి, లజె మాతెర్. ఆకింగ్\f * \fr 3:7 \ft అంజురి మరతున్ డగుక్ ఆకింగ్ మందంతంగ్.\f* కొయ్సి అవెన్ కొట్సి మేందొడ్ పొరొ గూండి కీతెర్.
\p
\v 8 అద్ నేటి పోద్రెక్‌న సితుర్ యేలతె, వాడితగ యెహోవ బగవంతల్ తిరిసెర్ మనెకె, ఆదమ్ అని వోన బాయ్కొ బగవంతన ఆవజ్ కేంచి, వాడితంగ్ మరకున్ నడ్డుమ్ మక్తెర్.
\v 9 బతి యెహోవ బగవంతల్ ఆదమున్, “బగ మంతి?” ఇంజెర్ పూసి కీతొర్.
\v 10 తె, “నీవ ఆవజ్ కేంచి, ‘నన కుడెకె మంతొన్’ ఇన్వల్ కరి కీసి నీకున్ వెరిసి మక్తొన్” ఇంజెర్ ఆదమ్ వెహ్తొర్.
\v 11 అద్ కేంచి బగవంతల్, “నిమె కుడెకె మంతి ఇంజెర్ నీకున్ బోర్ వెహ్తొర్? తిన్మ ఇంజెర్ నీకున్ హుకుమ్ సీత మరతంగ్ పండింగ్ తితి కి బతల్?” ఇంజెర్ ఆదమున్ పూసి కీతొర్.
\v 12 తె ఆదమ్, “నా సంగ సోప్తి మన్లె, నిమె సీతి ఇద్ వెయ్లొయ్ అద్ మరతంగ్ పండింగ్ ఇచుంగ్సి నాకున్ సీతతె, నన తితొన్” ఇంజెర్ వెహ్తొర్.
\v 13 అస్కె యెహోవ బగవంతల్, “ఇహిన్ బారి కీతి?” ఇంజెర్ వెయ్లొన్ పూసి కీతొర్. తె అద్ వెయ్లొ, “అద్ కపెటల్ తరస్ నాకున్ పసి కీతతె, నన తితొన్” ఇంజెర్ వెహ్త.
\p
\v 14 అదెన్ సాటి యెహోవ బగవంతల్ తరసున్ సంగ, “నిమె ఇహిన్ కీత కాడ్కి దర్తురితంగ్ సమ్దొ జివ్రస్‌నగటల్ నీకున్ సాపెన సీంతొన్. అద్ బతల్ ఇత్తెకె, బచెజెల్ పిస్కి అచెజెల్ నీవ పెటితె పర్కెడె మాకి అని తోడి తింజెర్ పిస్కి.\f * \fr 3:14 \ft తరస్ బొమితగ పర్కెడె మాసెర్ అని బతల్ తిత్తెకె గిర్ తోడి అరిక్ తింజెర్ మంద లాగర్.\f*
\v 15 నీకున్ అని వెయ్లొన్ నడ్డుమ్, నీవ సంతాన్దున్ అని వెయ్లొన సంతాన్దున్\f * \fr 3:15 \ft వెయ్లొన సంతాన్దగటల్ వొరొర్ మరిన్.\f* నడ్డుమ్ దుస్మన్ దొసంతొన్. నిమె వెయ్లొన సంతాన్దొన డాకతున్ కస్కంతి. బతి వోర్ నీవ తలతున్ చెచ్రి కీంతొర్” ఇంజెర్ వెహ్తొర్.
\p
\v 16 అని బగవంతల్, “నీవ బాలింత నొపిత్ బెయ్ వెలె అదిక్ కీంతొన్. నొపితె మరి-మియడున్ జల్మ సీంతి. నీకున్ వెలె తక్‌లిబ్ ఆయర్. మాడ్సొన్ పొరొ నీవ మన్ విత్తర్. మాడ్సొ నీకున్ వాగి కీనుర్” ఇంజెర్ వెయ్లొన్ సంగ వెహ్తొర్.
\p
\v 17 అని ఆదమున్ సంగ, “నిమె నీ బాయ్కొన గొస్టి కేంచి, తిన్మ ఇంజెర్ హుకుమ్ సీత అద్ మరతంగ్ పండింగ్ తితి. అదెన్ సాటి నీ హిందల్ బొమితున్ సాపెన సీతొన్. బచెజెల్ పిస్కి అచెజెల్ తక్‌లిబ్‌నెన్ అద్ బొమిత పంట తింద్కి.
\v 18 బొమి సమ్దొ తీర్క్‌నంగ్ చహ్క్‌నంగ్ పొదెలన్, నీ సాటి పిరుసంత. వావ్ట పంట తింజెర్ పిస్కి.
\v 19 నిమె తోడితల్ నివ్డె మాతి. సాసి తోడితగ మీరె మానల్ వేరి నీ మేందొడె కస్టమ్ కీసిన్ చంది తింద్కి. నిమె తోడితి ఆంది. సాత పెజె మల్సి తోడి ఆసి దాంతి” ఇంజెర్ బగవంతల్ వెహ్తొర్.
\p
\v 20 ఆదమ్ తన్వ బాయ్కొన్ ‘హవ్వల్’\f * \fr 3:20 \ft హవ్వల్ ఇత్తెకె జీవ ఇంజెర్ అర్తమ్.\f* ఇంజెర్ పొరొల్ దొస్తొర్. బారితెకె అద్ జీవతె మన్వలిర్ సమ్దిర అవల్ ఆంద్.
\v 21 యెహోవ బగవంతల్ ఆదమున్ అని వోన బాయ్కొన్ తోల్దంగ్ కప్డింగ్ తయర్ కీసి, వూర్కున్ పోండుసీతొర్.
\v 22 అస్కె యెహోవ బగవంతల్, “ఇచుల! చొకొట్-వాయుట్ కరి కియ్లె, ఆదమ్ మా మోడి గియన్ వాలె మాయ్నల్ ఆతొర్. అదెన్ సాటి, వోర్ ఉంది మోక తన్వ కెయ్ చహ్చి, జీవ సియ్వల్ మరతంగ్ పండిన్ తింజి బస్కెట్ జీవతె మందనుర్” ఇంజి,
\v 23 యెహోవ బగవంతల్ ఆదమ్ బద్ బొమితల్ నివ్డె మాతొరొ, అద్ బొమితగ కేతి కియ్లె, యేదెన్ వాడితల్ వోన్ పెసుసీతొర్.
\v 24 వోన్ పెసుసీత పెజె, యేదెన్ వాడిత జీవ సియ్వల్ మరతగ సొన్వక్‌నె కేప్సెర్ మన్లె, పోడ్ద్ పెసివల్ బాజున్ కెరుబుల్కున్\f * \fr 3:24 \fq కెరుబుల్క్ \ft బగవంతల్ సారి కీతంగ్ ఇవ్ దూతలికున్ మరెల్క్ మందంతంగ్. అద్ వాడితగ బోరె నేంగ్వక్‌నె, ఇవ్ కేప్సెర్ మందంతంగ్.\f* అని హికె-హకె తిరిసెర్ మన్వల్ తడ్మిత తల్‌వర్తున్ గిర్ బగవంతల్ ఇర్తొర్.
\c 4
\s మొదొడ కుటుంబ
\p
\v 1 అద్ ఆత పెజె, ఆదమ్ తన్వ బాయ్కొ హవ్వన్ తోడొ మీరె మాతొర్. తె అద్ పీటెతె మంజి, కయిన్తున్ జల్మ సీసి, “యెహోవన\f * \fr 4:1 \fq యెహోవ \ft ఇత్తెకె బగవంతన పొరొల్.\f* దయతె\f * \fr 4:1 \fq దయ \ft ఇత్తెకె బగవంతన మదత్.\f* నన్ వొరొర్ మరిన్ జల్మ సియ పర్తొన్” ఇత్త.
\v 2 కయిన్తున్ పెజెయ్ వోనొర్ తముర్ హేబెల్తున్ జల్మ సీత. వూర్ బెర్స్‌త పెజె, హేబెలు గొరెంగ్ గాయ్కి ఆతొర్ అని కయిన్ కేతిదారల్ ఆతొర్.
\p
\v 3 అహన్ పిసెర్ మనెకె, కయిన్ తన పండుసీత పంటతల్ ఇచుసి పియ్సి, యెహోవన్ అర్పన సియ్లె, వాతొర్.
\v 4 హేబెలు గిర్ తన మెహ్వల్ గొరెన మందతల్ పెహ్లురి పుడ్తంగ్ బెయ్ తాజ్యలిక్ పిలన్ యెహోవనగ తచి కొయ్తొర్. యెహోవల్ హేబెల్తున్ అని వోర్ సీత కొడుతంగ్ బాగల్క్‌న అర్పనతున్ వొప్తొర్.
\v 5 బతి కయిన్ అని వోర్ సీత అర్పనతున్ యెహోవల్ వొప్మకి. తె కయిన్తున్ బెయ్ సోంగ్ వాత. తె వోన మొకొమ్ పూరొ నారజ్ ఆత.
\v 6 అస్కె యెహోవల్, “నీకున్ సోంగ్ బారి వాత? నిమె బారి నారజ్ మంతి?” ఇంజెర్ కయిన్తున్ పూసి కీతొర్.
\v 7 అని, “నిమె చొకొట్-పాన్దె అర్పన సీందితె, నన నీవ అర్పనతున్ వొప్సి, మనొన్ కి బతల్?\f * \fr 4:7 \ft నిమె కవ్సెర్ మంజి మన్వి కి బతల్?\f* నిమె సతె-పాన్దె తాక్వ సొంజి, నీకున్ బస్కె పియ్క ఇంజెర్ చిహొత్ దాత్ నీ కరుమ్ పాప్ వొల్సి మంత\f * \fr 4:7 \ft నిమె సత్నె తాక్వ సొంజి నీ డెరొటతగ పాప్న కసుర్ నిల్సి మంత.\f* నీ పొరొ పాప్ అదికార్ తాకుసన ఇంత. బతి నిమె తప్వక్ పాపున్ పొరొ అదికార్ తాకుసన” ఇంజెర్ యెహోవల్ కయిన్తున్ వెహ్తొర్.
\p
\v 8 అద్ ఆత పెజె, కయిన్ తన్వొర్ తముర్ హేబెల్తున్, “వావ్టె దాకట్ దా!” ఇంజెర్ ఇత్తొర్. అహన్ వావ్టె సొత్త పెజె కయిన్, తమున్ పొరొ ముచ్లి అర్సి జక్తొర్.
\v 9 అస్కె యెహోవల్, “నీవొర్ తముర్ హేబెలు బగ మంతొర్?” ఇంజెర్ కయిన్తున్ పూసి కీతొర్. తె వోర్ కయిన్, “నాకున్ వొడ్కి సెలె. నావొర్ తమున్ నన కేప్వన ఆందున్ కి బతల్?” ఇంజెర్ ఇత్తొర్.
\v 10 అద్ కేంచి యెహోవల్, “నిమె బారి ఇహిన్ కీతి? నిమె పాసి తుహ్త నీవొర్ తమున నెతుర్ బొమితల్ ‘నన నీకున్ సిక్స వాటన’ ఇంజెర్ నాకున్ వినంతి కీసెర్ మంత.
\v 11 నీవొర్ తమున్ నీ కెయ్దె జక్తి. నీ కెయ్దల్ తూర్త నెతుడున్ బొమి ఊత్‌త. అద్ బొమిత్ పొరొ మన్వక్‌నె నీకున్ సాపెన లాగ్త.
\v 12 నిమె యెవ్స కీకితె, అద్ బొమి నీకున్ బర్కత్ సియొ. నిమె రోన్-రచ సెల్వక్ ఆగమ్ బొమిత్ పొరొ వెలిసెర్ మందంతి” ఇంజెర్ బగవంతల్ ఇత్తొర్.
\p
\v 13-14 అద్ కేంచి కయిన్, “నాకున్ సీత సిక్స నన సోసి కియ పరొన్ అచొర్ డగుర్ మంత. నేండు ఇద్ జాగతల్ నాకున్ పెసుసి పుడంతి. నీవ చర్నతె వాయ్వక్ రోన్-రచ సెల్వక్ ఆగమ్ బొమిత్ పొరొ వెలిసెర్ మందంతొన్. అద్ సూడ్సి బోరె నాకున్ వొడ్కి కీసి, జకనుర్” ఇంజెర్ యెహోవన్ సంగ వెహ్తొర్.
\v 15 తె, “అహన్ ఆయొ! నీకున్ జకనుర్ వోన్ యేడుంగ్ జోకంగ్ సియ్వల్ సిక్సతల్ తెర్ డగుర్ సిక్స వాయర్” ఇంజెర్ యెహోవల్ కయిన్తున్ సంగ ఇత్తొర్. బోరె జక్వక్‌నె కయిన్తున్ పొరొ నిసనిత మోర్ యెహోవల్ వాట్తొర్.
\v 16 అస్కె కయిన్ యెహోవన చర్నతల్ పెసిసి, యేదెన్ వాడితున్ పోడ్ద్ పెసివల్ బాజున్ మన్వల్ నోదు\f * \fr 4:16 \fq నోదు \ft ఇత్తెకె తిరిసెర్ మన్వల్ జాగ\f* దేస్నె పిసెర్ మత్తొర్.
\s కయిన్త సంతాన్
\p
\v 17 కయిన్ తన్వ బాయ్కొన్ సంగ మీరె మాతొర్. తె అద్ పీటెతె మంజి, హానొకున్ జల్మ సీత. అస్కె వోర్ కయిన్ ఉంది నగుర్ దొహ్తొర్. అద్ నగుడున్ తన్వొర్ మరి హానొక్న పొరొల్ ఇర్తొర్.
\v 18 హానొక్ ఈరదున్ మియ్తొర్. ఈరద్ మహొయయేల్తున్ మియ్తొర్. మహొయయేల్ మతుసయేల్తున్ మియ్తొర్. మతుసయేల్ లెమెకున్ మియ్తొర్.
\p
\v 19 లెమెక్ రండ్ వెయ్లొకున్ తుంగ్తొర్. అవెనల్ ఉందిత పొరొల్ ఆదల్ ఉండె ఉందిత పొరొల్ సీలల్.
\v 20 ఆదల్ యాబల్తున్ జల్మ సీత. వేర్ డోర్-జన్వర్ మెహ్వలిర్‌కున్ అని డేరనగ మన్వలిర్‌కున్ మొదొడొర్ బాబొ ఆతొర్.
\v 21 యాబల్తొర్ తముర్ యూబల్. వేర్ పేప్‌రె వడుస్‌వలిర్క్ అని కీక్రి నేకుస్వలిర్‌కున్ మొదొడొర్ బాబొ ఆతొర్.
\v 22 సీలల్ తుబల్కయిన్‌తున్ జల్మ సీత. వేర్ పితుడ్ అని కచ్చితె ఆయ్‌తర్క్ తయర్ కీందుర్. తుబల్కయిన్‌త సేలడ పొరొల్ నయమల్.
\p
\v 23 లెమెకు తన్వంగ్ వెయ్లొకున్ సంగ,
\q1 “ఆదల్ అని సీలల్ నా గొస్టి కేంజట్!
\q2 నావ గొస్టిత్ పొరొ దిహన్ ఇరట్.
\q1 నాకున్ గాయల్ కీత కాడ్కి, వొరొర్ డియొన్ జక్తొన్.
\q1
\v 24 కయిన్తున్ యెహోవల్ సీత సిక్సతల్ తెర్,
\q2 కయిన్తున్ జక్వన్ యేడుంగ్ జోకంగ్ అదిక్ సిక్స బడె మాయర్.
\q1 బతి నాకున్ జక్వన్ సిక్స సత్తర్ యేడుంగ్ (77) జోకంగ్ డగుర్ బడె మాయర్”
\m ఇంజెర్ అవెకున్ వెహ్తొర్.
\s ఆదామున్ అని అవన్ ఉండె వొరొర్ మరి పుట్వల్
\p
\v 25 ఆదమ్ ఉందుంది జోక తన్వ బాయ్కొన్ సంగ మత్తొర్. తె అద్ పేడన్ జల్మ సీసి, “కయిన్ జక్తొర్ వోర్ హేబెల్తున్ బద్లి బగవంతల్ నాకున్ సీతొర్” ఇంజి, వోన్ సేతు ఇన్వల్ పొరొల్ దొస్త.
\v 26 సేతు వొరొర్ మరిన్ మియ్తొర్. వోన్ యేనొసు ఇంజెర్ పొరొల్ దొస్తొర్. అస్కె పర్జ, యెహోవ ఇన్వల్ పొరొడె బగవంతన్ వింతి కియ్వల్ సురు కీతెర్.
\c 5
\s ఆదామ్న సంతాన్
\p
\v 1 ఇద్ ఆదమ్న కాన్‌దాన్త గొస్టి. బగవంతల్ నరిమన్కన్\f * \fr 5:1 \ft ఆదామున్\f* తన్వ రూప్నె నివ్డి కీతొర్.
\v 2 బగవంతల్ వొరొర్ మాయ్నన్ అని ఉంది వెయ్లొన్ నివ్డి కీతొర్. అహన్ నివ్డి కీత దినమున్ నేటి, వూర్కున్ ఆసిర్‌వాద్ సీసి, “నరిమన్కలిర్” ఇంజెర్ పొరొల్ దొస్తొర్. \fig |co00613b.tif|span|||ఆదమ్నుర్ మరి-మియడ్|5:2\fig*
\p
\v 3 ఆదమ్ నూట తీస (130) సాల్క్ పిసి, ఎక్దమ్ తన్వ దాత్నొరె పేడన్ మియ్తొర్. వోన్ సేతు ఇంజెర్ పొరొల్ దొస్తొర్.
\v 4 సేతున్ మియ్త పెజె, ఆదమ్ ఆట్ నుహ్క్ (800) సాల్క్ పిస్తొర్. ఇవ్ సాల్కున్ రొపొ ఉండె గిర్ మరి-మియడున్ మియ్తొర్.
\v 5 ఆదమ్ నొవ్ నుహ్క్ తీస (930) సాల్క్ పిస్త పెజె మార్తొర్.
\p
\v 6 సేతు ఉంది నూర్ సియుంగ్ (105) సాల్క్ మనెకె, యేనొసున్ మియ్తొర్.
\v 7 యేనొసున్ మియ్త పెజె, సేతు ఆట్ నుహ్క్ యేడుంగ్ (807) సాల్క్ పిస్తొర్. ఇవ్ సాల్కున్ రొపొ ఉండె గిర్ మరి-మియడున్ మియ్తొర్.
\v 8 సేతు నొవ్ నుహ్క్ బార (912) సాల్క్ పిస్త పెజె, వోర్ మార్తొర్.
\p
\v 9 యేనొసు నొవద్ (90) సాల్క్ పిసి, కెయినాన్తున్ మియ్తొర్.
\v 10 కెయినాన్తున్ మియ్త పెజె, ఆట్ నుహ్క్ పంద్ర (815) సాల్క్ పిస్తొర్. ఇవ్ సాల్కున్ రొపొ ఉండె గిర్ మరి-మియడున్ మియ్తొర్.
\v 11 యేనొసు నొవ్ నుహ్క్ సియుంగ్ (905) సాల్క్ పిస్త పెజె మార్తొర్.
\p
\v 12 కెయినాన్ సత్తర్ (70) సాల్క్ పిసి, మహలలేల్తున్ మియ్తొర్.
\v 13 మహలలేల్తున్ మియ్త పెజె, కెయినాన్ ఆట్ నుహ్క్ చాలిస్ (840) సాల్క్ పిస్తొర్. ఇవ్ సాల్కున్ రొపొ ఉండె గిర్ మరి-మియడున్ మియ్తొర్.
\v 14 కెయినాన్ నొవ్ నుహ్క్ దహ (910) సాల్క్ పిస్త పెజె మార్తొర్.
\p
\v 15 మహలలేలు సాట్ సియుంగ్ (65) సాల్క్ పిసి, యెరెదున్ మియ్తొర్.
\v 16 యెరెదున్ మియ్త పెజె, మహలలేలు ఆట్ నుహ్క్ తీస (830) సాల్క్ పిస్తొర్. ఇవ్ సాల్కున్ రొపొ ఉండె గిర్ మరి-మియడున్ మియ్తొర్.
\v 17 మహలలేలు ఆట్ నుహ్క్ నొవద్ సియుంగ్ (895) సాల్క్ పిస్త పెజె మార్తొర్.
\p
\v 18 యెరెదు ఉంది నూర్ సాట్ రండ్ (162) సాల్క్ పిసి హానొకున్ మియ్తొర్.
\v 19 హానొకున్ మియ్త పెజె, యెరెదు ఆట్ నుహ్క్ (800) సాల్క్ పిస్తొర్. ఇవ్ సాల్కున్ రొపొ ఉండె గిర్ మరి-మియడున్ మియ్తొర్.
\v 20 యెరెదు నొవ్ నుహ్క్ సాట్ రండ్ (962) సాల్క్ పిస్త పెజె మార్తొర్.
\p
\v 21 హానొక్ సాట్ సియుంగ్ (65) సాల్క్ పిసి, మెతుసెలన్ మియ్తొర్.
\v 22 మెతుసెలన్ మియ్త పెజె, హానొక్ ఉండె మూంద్ నుహ్క్ (300) సాల్క్ బగవంతన్ పొరొ బావ్-బక్తితె పిస్తొర్. ఇవ్ సాల్కున్ రొపొ ఉండె గిర్ మరి-మియడున్ మియ్తొర్.
\v 23 హానొక్ మూంద్ నుహ్క్ సాట్ సియుంగ్ (365) సాల్క్ పిసి మత్తొర్.
\v 24 బగవంతన బావ్-బక్తితె తాక్త కాడ్కి, హనోకున్ బగవంతల్ తన్వ కోరతె వోతొర్. తె వోర్ బొమిత్ పొరొ దిస్మకి.
\p
\v 25 మెతుసెలల్ ఉంది నూర్ అస్సి యేడుంగ్ (187) సాల్క్ పిసి, లెమెకున్ మియ్తొర్.
\v 26 లెమెకున్ మియ్త పెజె, వోర్ మెతుసెలల్ యేడుంగ్ నుహ్క్ అస్సి రండ్ (782) సాల్క్ పిస్తొర్. ఇవ్ సాల్కున్ రొపొ ఉండె గిర్ మరి-మియడున్ మియ్తొర్.
\v 27 మెతుసెలల్ నొవ్ నుహ్క్ సాట్ నొవ్ (969) సాల్క్ పిస్త పెజె మార్తొర్.
\p
\v 28 లెమెకు ఉంది నూర్ అస్సి రండ్ (182) సాల్క్ పిసి, వొరొర్ మరిన్ మియ్తొర్.
\v 29 అని, “మొదొల్ యెహోవల్ బొమిత్ సాపెన సీతత్ హిందల్ బచొర్ కామ్-దంద కీతెక్ గిర్, అద్ బర్కత్ సియ్వెకె సొందు. తె ఇద్ డగుర్ కస్టమ్‌నల్ మాకున్ జరసి ఆరమ్ సీనుర్” ఇంజి తన్వొర్ మరిన్ “నోవహు” ఇంజెర్ పొరొల్ దొస్తొర్.
\v 30 లెమెకు నోవహున్ మియ్త పెజె, సియుంగ్ నుహ్క్ నొవద్ సియుంగ్ (595) సాల్క్ పిస్తొర్. ఇవ్ సాల్కున్ రొపొ ఉండె గిర్ మరి-మియడున్ మియ్తొర్.
\v 31 లెమెకు యేడుంగ్ నుహ్క్ సత్తర్ యేడుంగ్ (777) సాల్క్ పిస్త పెజె మార్తొర్.
\p
\v 32 నోవహు సియుంగ్ నుహ్క్ (500) సాల్క్‌న వహితె సేము, హాము, యాపెతు ఇన్వలిర్‌కున్ మియ్తొర్.
\c 6
\s మాయ్నలిర కరెబల్ గున్
\p
\v 1 బొమిత్ పొరొ మాయ్నలిర జనొబ బడె మాయ్వల్ సురు ఆత. అస్కె వూర పీటె మియక్ జల్మ ఆతంగ్.
\v 2 బెయ్ సోబతంగ్ డియన్ సూడ్సి, \fig |co01451b.tif|span|||సోబతంగ్ డియంగ్|6:2\fig*దూతలిర్ దాత్ మన్వలిర్ కహితుర్,\f * \fr 6:2 \ft దూతలిర్ సెలెతె బగవంతనెర్ మర్క్ \xt యోబు 1:6; 2:1; 38:7; దానియెల్ 3:25\xt*\f* బోన్ బద్ పసంద్ వాత అదెన్ తుంగ్తెర్.
\v 3 అస్కె బగవంతల్, “నన సీత జీవత హూకుర్\f * \fr 6:3 \fq నన సీత జీవత హూకుర్ \ft ఇత్తెకె నా ఆత్మ (\xt పుట్‌గడ్మి 2:7).\f* మాయ్నలిర్గ ఆక్రి వేరి నిల్సి మనొ.\f * \fr 6:3 \fq మాయ్నలిర్గ ఆక్రి వేరి నిల్సి మనొ \ft ఇత్తెకె సమ్దిర్ సాయ లాగర్.\f* బారితెకె వూర్ మేందొడ ఆసతె నించి మంతెర్. వూర పిస్వల్ వహి నూట వీస (120) సాల్క్ ఆయర్” ఇంజెర్ ఇత్తొర్.
\v 4 అద్ వకత్నె బగవంతనెర్ దూతలిర్ డియన్ తుంగ్తెర్. అస్కె అవ్ నెపిలుల్క్ ఇన్వలిర్‌కున్ జల్మ సీతంగ్ అని అద్ ఆత పెజె వూర్ కహి సాల్క్ బొమిత్ పొరొ పిసెర్ మత్తెర్. వీర్ తొలెత జమనతె పొరొల్ కమయ్ కీతుర్ సక్తి వాలిర్ ఆందిర్.
\p
\v 5-6 మాయ్నలిర కరబ్-పాన్ బొమిత్ పొరొ అదిక్ ఆత. బస్కెట్ గిరె వూర పాప్నె నించి మన్వల్ విచర్ కరి కీసి, తన బొమిత్ పొరొ నరిమన్కన్ గడి కీత కాడ్కి, బగవంతన్ కల కల ఆసి, బెయ్ దుక్స లాగ్త.
\v 7 అద్ వకత్నె బగవంతల్, “నన గడి కీతుర్ మాయ్నలిర్‌కున్, వూర్ బరొబర్ డోర్-జన్వర్‌తున్, పుర్గ్-బుసి, పిటె-పురడ్ సమ్దొతున్ దర్తురిత్ పొరొడల్ మూరి కీసి వాటంతొన్. బారితెకె ఇద్ కలి గడి కీత కాడ్కి, నాకున్ కల కల లాగ్త” ఇంజెర్ ఇత్తొర్.
\v 8 బతి బగవంతన్ ఆనంద్ సీతొర్ వోర్ నోవహు ఇన్వల్ మాయ్నల్ మత్తొర్.
\s నోవహు అని జల్ గండమ్
\p
\v 9 ఇద్ నోవహున కాన్‌దాన్త వేసుడి ఆంద్. అద్ వకత్నె నోవహు వొరొరె సమ్దిర్‌గటల్ నియత్నె మంజి, బగవంతన చర్న పియ్సి తాక్తొర్ ఆందుర్.
\v 10 సేము, హాము, యాపెత్ ఇన్వలిర్ మువిర్ నోవహునుర్ మర్క్ ఆందిర్.
\v 11 బగవంతన నదుడె దర్తురి సమ్దొ కరబ్-పాన్దె అని బే-రీతితె నించి దిస్త.
\v 12 ఇద్ సూడ్సి, బగవంతల్ కరలె సమ్దొ కరబ్ ఆత ఇంజి, దర్తురిత్ పొరొ మన్వలిర్ సమ్దిర్ పాప్నె నించి, సతె సరితున్ బహ్కె మాసి, తాక్సెర్ మత్తెర్.
\v 13 బగవంతల్ నోవహున్ సంగ, “సమ్దిర్ మాయ్నలిర మూరె మాయ్వల్ వకత్ కరుమ్ వాత. బారితెకె వూరంగ్ బే-రీతితంగ్ కామ్క్ దర్తురిత్ పొరొ నింతంగ్. అదెన్ సాటి నన సమ్దిర్‌కున్ మూరి కీంతొన్” ఇంజెర్ వెహ్తొర్. \fig |co00625b.tif|span|||నోవహు రూక తయర్ కియుస్వల్|6:13\fig*
\v 14 ఉండె బగవంతల్, “నోవహు నీ సాటి సయ్‌పరస్ ఇన్వల్ గట్ కటెతె ఉంది రూక నివ్డి కీమ్. తాన్ రొపొ కమ్రంగ్ కీమ్. రొపొ-బహ్రి డాంబర్తె కీటి కీమ్.
\v 15 అద్ రూక మూంద్ నుహ్క్ (300) కూటంగ్ లామ్, పనస్ (50) కూటంగ్ బెడుంది అని తీస (30) కూటంగ్ డంగల్ మందన.
\v 16 అద్ రూకత్ పొరొ ఉంది ముచ్వల్ తయర్ కీసి, తాన్ అని గోడన్ నడ్డుమ్ కూటమెచ్చ సంద్ మనల్ సూడన. రూకత కావడ్ ఉంది బాజున్ ఇరన. బూడ్ ఉంది, నడ్డుమ్ ఉంది అని పొరొ ఉంది మనల్ ఇహిన్ మూంద్ అంతర్క్ తయర్ కియన” ఇంజెర్ వెహ్తొర్.
\p
\v 17 ఉండె గిర్ బగవంతల్, “ఇచుల! నన జీవ వాలె సమ్దొ జాతి జన్వర్‌తున్ హాబడున్ బూడ్ మన్వక్ దర్తురిత్ పొరొ ముసుర్ వాయుసంతొన్. దర్తురిత్ పొరొ పిస్వలిక్ సమ్దొ సానుంగ్.
\v 18 బతి నీకున్ ఉంది నియమ్ సీంతొన్. నిమె, నీవ బాయ్కొ అని నీవుర్ మువిర్ మర్క్ అని మూంద్ కోర్యకున్ పియ్సి, రూకతగ నేంగన.
\v 19 నీ సంగ కలిత్ రొపొ జివ్రసున్ బచి కియన్ సాటి, హర్ జాతి జన్వర్‌తల్, పిటె-పురడల్ ఉంది టొట్టె అని ఉంది గొహ్డడున్ మీ సంగ రూకతగ వోయన.
\v 20 నిమె అవెన్ పిసుసి ఇరన్ సాటి, బదెన అద్ జాతి తీర్ పిటె-పురడ్, డోర్-జన్వర్, పుర్గ్-బుసి సమ్దియ్ రండ్-రండ్ జోడింగ్ నిహ్గ వాంతంగ్.
\v 21 తిందన్ సాటి సమ్దొ తీర్క్‌న కానెత ఇంతజమ్ కీసి, నీ సంగ వోయన. అద్ నీ కుటుంబతున్ అని జాతి జన్వర్‌తున్ చంది ఆయర్” ఇంజెర్ వెహ్తొర్.
\p
\v 22 బగవంతల్ హుకుమ్ సీత తీర్ నోవహు సమ్దొ తయర్ కీతొర్.
\c 7
\s పూరొ దర్తురి యేర్ నించి మన్వల్
\p
\v 1 అస్కె నోవహున్ సంగ, “ఇద్ పిడితుర్గటల్ నిమె నియత్నె తాక్తొని ఆంది ఇంజెర్ వొప్సెర్ మంతొన్. అదెన్ సాటి నిమె అని నీవ కుటుంబతుర్ రూకత్ రొపొ నేంగట్.
\v 2 పవిత్ర జివ్రస్‌నగటల్\f * \fr 7:2 \fq పవిత్ర జివ్రస్ \ft ఇత్తెకె బలి సియ్లె బగవంతల్ వొప్వలిక్ జివ్రస్.\f* హర్ ఉంది జాతితల్ యేడుంగ్ గొహ్డలిక్ యేడుంగ్ టొట్టెకున్ తర. అపవిత్ర జివ్రస్‌నగటల్\f * \fr 7:2 \fq అపవిత్ర జివ్రస్ \ft ఇత్తెకె బలి సియ్లె బగవంతల్ వొపొర్ అవ్ జివ్రస్.\f* గిర్ హర్ జాతితల్ ఉంది గొహ్డల్ ఉంది టొట్టెతున్ తర. ఇవ్ సమ్ది జివ్రసున్ నీ సంగ రూకత్ రొపొ వోమ్.
\v 3 వడిదె పరివలిక్ పిటె-పురక్నల్ గిర్ హర్ ఉంది జాతితల్ యేడుంగ్ గొహ్డలిక్ యేడుంగ్ టొట్టెకున్ తర. బారితెకె బొమిత్ పొరొ సమ్దొ జాతిన జివ్రస్ పిసి మందన్ సాటి, ఇవ్ సమ్దిన్ నీ సంగ వోయన.
\v 4 ఉండె యేడుంగ్ రోజ్క్‌నె దర్తురిత్ పొరొ ముసుర్ వాయుసంతొన్. అద్ ముసుర్ చాలిస్ దిహంగ్ (40) చాలిస్ రాత్క్ (40) అరంత. ఇదెన్ హిందల్ నన గడి కీత బొమిత్ పొరొ, జీవతె మన్వలిక్ సమ్దొ మూరె మానుంగ్” ఇంజెర్ బగవంతల్ వెహ్తొర్.
\p
\v 5 అహన్ బగవంతల్ హుకుమ్ సీత తీర్ నోవహు కీతొర్.
\p
\v 6 బస్కెతె ముసుర్ సురు ఆతయొ అస్కె, నోవహున్ సారుంగ్ నుహ్క్ (600) సాల్క్‌న వహి మత్త.
\v 7 అస్కె నోవహు తన్వ బాయ్కొ, మర్క్ అని కోర్యకున్ సంగ జల్ గండమ్నల్ తమ్వ జీవ బచి కియ్లె రూకత్ రొపొ నేంగ్తొర్.
\v 8-9 సుదుడ్ వాలెక్, బే-సుదుడ్ వాలెక్ రండుతె తీర్క్‌నంగ్ జాతి జన్వర్, పిటె-పురడ్, పుర్గ్-బుసి అని బొమిత్ పొరొ మన్వలిక్ సమ్దొ జివ్రస్‌నగటల్ టొట్టె అని గొహ్డలిక్ జోడి అర్సి, రండ్-రండ్ బగవంతల్ హుకుమ్ సీత తీర్ రూకత్ రొపొ నోవహునగ వాతంగ్.
\v 10 అవ్ వాసి, యేడుంగ్ రోజ్క్ ఆత పెజె ముసుడంగ్ దారంగ్ దర్తురిత్ పొరొ రెయ్తంగ్. \fig |co00630b.tif|col|||నోవహున రూక యేత్ పొరొ పొంగ్నె తేల్వల్|7:10\fig*
\p
\v 11 నోవహున వహి సారుంగ్ నుహ్క్ (600) సాల్క్ మనెకె, అదె సాల్ద రెండవ మహినత, సత్ర (17) తారికున్ నేటి బొమితల్ యేతంగ్ జలంగ్ బెయ్ జోర్తె పూటె మాతంగ్ అని హాబడల్ యేతంగ్ కావక్ కోలె మాతంగ్.
\v 12 అద్ ముసుర్ చాలిస్ (40) రోజ్క్ నర్క-పియల్ బొమిత్ పొరొ అర్సెర్ మత్త.
\v 13 ముసుర్ సురు ఆయ్వల్ దినమున్ నేటినె, నోవహు తన్వ బాయ్కొన్, తన్వుర్ మర్క్ సేము, హాము, యాపెతున్ అని తన్వంగ్ మూంద్ కోర్యకున్ పియ్సి, రూకత్ రొపొ నేంగ్తొర్.
\v 14-15 వూర్ సంగ బగవంతల్ గడి కీతొర్ అవ్ పియంగ్-కాల్క్, కేడత జన్వర్, పుర్గ్-బుసి అని పిటె-పురడ్ ఇహిన్ జీవతె మన్వలిక్ బచొంగ్ తీర్క్‌నంగ్ జివ్రస్ మంతంగొ, అచొంగ్ తీర్క్‌నల్ రండ్-రండ్ జోడింగ్ ఆసి, రూకత్ రొపొ నోవహునగ వాతంగ్.
\v 16 బగవంతల్ వెహ్తపినయ్, అవ్ టొట్టె అని గొహ్డలిక్ హర్ జాతిత జివ్రస్ రూకత్ రొపొ నేంగ్త పెజె, వోర్ అద్ రూకత కావడ్ కెహ్తొర్.
\p
\v 17 చాలిస్ దియంగ్ (40) ముసుర్ అర్త. తె యేత కట్ బొమిత్ పొరొ బడె మాసెర్ సొత్త. అస్కె రూక యేతున్ పొరొ తేల్త.
\v 18 ఇహిన్ యేర్ బడె మాత కాడ్కి, రూక పొంగ్-పొంగ్ తేల్సెర్ మత్త.
\v 19 దర్తురి పూరొ యేతె నింతతున్ హిందల్ బొమిత్ పొరొడంగ్ బెయ్ డంగలిక్ గుటంగ్ సమ్దొ గిర్ ముడుంగ్తంగ్.
\v 20 అవ్ డంగలిక్ గుటన్ పొరొ యేర్ ఉండె అదిక్ పంద్ర కూటంగ్ బడె మాత.
\p
\v 21-22 ఇదెన్ హిందల్ దర్తురిత్ పొరొ జీవతె మత్త హర్ జివ్రస్ పిటె-పురడ్, పియంగ్-కాల్క్, కేడత జివ్రస్, పుర్గ్-బుసి అని సమ్దిర్ నరిమన్కలిర్ గిర్ సాతెర్. దర్తురిత్ పొరొడంగ్ జీవత హూకుర్ వాలెక్ సమ్దొ సాతంగ్.
\v 23 అహన్ దర్తురిత్ పొరొడ సమ్దొ జివ్రస్ మూరె మాత. సిరిప్ రూకత్ రొపొ మన్వల్ జివ్రస్ అని నోవహున కుటుంబతుర్ బచె మాతెర్.
\v 24 అద్ యేర్ దర్తురిత్ పొరొ నూట పనస్ (150) దివొస్క్ నించి మత్త.
\c 8
\s యేత కట్ కమి ఆయ్వల్
\p
\v 1 బతి బగవంతల్ రూకతగ మన్వల్ నోవహున కుటుంబత్ అని జాతి జన్వర్‌తున్ మరుంగ్మకి. బొమిత్ పొరొ నిల్త యేతున్ కమి కియ్లె, బగవంతల్ వడి వాయుసీతొర్.
\v 2 ఇదెన్ మొదొల్ బగవంతల్ బొమితల్ పూటె మాతంగ్ యేతంగ్ జలంగ్ అని హాబడంగ్ యేతంగ్ కావక్ బంద్ కీతొర్.
\v 3 ముసుర్ బంద్ ఆసి, అద్ యేర్ దర్తురిత్ పొరొ కమి ఆయ్లె, నూట పనస్ (150) దివొస్క్ లాగ్తంగ్.
\p
\v 4 యేడవ మహినత సత్ర తారికున్ నేటి, రూక అరరతు ఇన్వలిక్ డంగలిక్ గుటన్ పొరొ ఆక్త.
\v 5 అద్ యేర్ ఆటె మాసెర్ వానెకె, పదవ మహినత మొదొల్ తారికున్ గుటనంగ్ కొడ్డింగ్ దిస్తంగ్.
\p
\v 6 ఉండె చాలిస్ (40) రోజ్క్ ఆత పెజె, నోవహు తన నివ్డి కీత అద్ రూకత కిడికి తెరితొర్.
\v 7 అని ఉంది కాకడున్ బహ్రి సుటి కీతొర్. అద్ కాకడ్ బొమిత్ పొరొడ యేర్ ఆటె మానల్ వేరి హకె-హికె పరిసెర్ మత్త.
\v 8 అస్కె బొమి దిస్నల్ యేత కట్ కమి ఆత కి సెలె ఇన్వల్ కరి కియ్లె, నోవహు పారెవతున్ బహ్రి సుటి కీతొర్.
\v 9 బతి పూరొ బొమిత్ పొరొ యేర్ ఆటె మాయ్లె మత్త కాడ్కి, అద్ పారెవతున్ ఉద్లె గిర్ జాగ సెలె మత్త. తె అద్ పారెవ తిరిసి నోవహునగ వాత. తె వోర్ తన్వ కెయ్ చహ్చి, తాన్ రొపొ యేత్తొర్.
\v 10 యేడుంగ్ (7) రోజ్క్ ఆగ్సి, ఉండె ఉంది జోక నోవహు అద్ పారెవతున్ బహ్రి సుటి కీతొర్.
\v 11 అంటిత్ నుల్పెత యేలతె అద్ పారెవ ఒలివ ఇన్వల్ మరత కొడ్స్‌త ఉంది ఆకితున్ తొడ్దె కచ్చి వాత. తె అద్ సూడ్సి, నోవహున్ బొమిత్ పొరొ యేత కట్ కమి ఆత ఇంజెర్ కరె మాత.
\v 12 ఉండె యేడుంగ్ రోజ్క్ ఆగ్సి, అద్ పారెవతున్ నోవహు ఉండె ఉంది జోక బహ్రి సుటి కీతొర్. బతి అద్ పారెవ మర్ల మల్సి, వోన్గ వాయ్మకి.
\v 13 అస్కె నోవహు రూకతగ ముచ్చి మన్వల్ చత్ తెరిసి, బహ్రి సూడ్తొర్. వోన్ సరుత బొమి దిస్త. అద్ దివొస్ సాల్దున్ రొపొడ మొదొడ మహినత మొదొడ దియ ఆంద్. అస్కె నోవహున్ సారుంగ్ నుహ్క్ ఉంది (601) సాల్ నింత.
\v 14 రెండవ మహిన వీస యేడుంగ్ (27) తారికున్ నేటి బొమి కిట్‌క్నె వత్‌త.
\p
\v 15 అస్కె బగవంతల్ నోవహున్ సంగ,
\v 16 “నిమె, నీ బాయ్కొ, నీ మర్క్ అని కోర్యక్ రూకతల్ బహ్రి వరట్.
\v 17 మీ బరొబర్ పిటె-పురడ్, డోర్-జన్వర్, కేడత జివ్రస్, పుర్గ్-బుసి, సమ్ది జివ్రసున్ రూకతల్ బహ్రి తరట్. అవ్ వెలె పయ్దొస్ ఆసి, దర్తురిత్ పొరొ పగ్రె మానుంగ్” ఇంజెర్ వెహ్తొర్.
\v 18 అదెన్ సాటి నోవహు తన్వ కుటుంబతున్ పియ్సి బహ్రి వాతొర్. \fig |co00634b.tif|span|||నోవహున కుటుంబతుర్ అని రూకత్ రొపొడ జివ్రస్ బహ్రి వాయ్వల్|8:18\fig*
\v 19 హరియేక్ జాతితంగ్ పిటె-పురడ్, డోర్-జన్వర్, కేడత జివ్రస్, పుర్గ్-బుసి సమ్దొ రూకతల్ జాతి తీర్ జోడింగ్-జోడింగ్ బహ్రి వాతంగ్.
\p
\v 20 అస్కె నోవహు బగవంతన్ బలి సియ్లె బండంగ్ రచి కీసి, ఉంది బొవ్ల దొహ్తొర్. అద్ బొవ్లతగ హరియేక్ జాతితల్ కహి పవిత్ర జన్వర్‌కున్ అని కహి పవిత్ర పిటె-పురకున్ అర్పన సీతొర్. \fig |co00635b.tif|col|||బగవంతన్ నోవహున కుటుంబతుర్ అర్పన సియ్వల్|8:20\fig*
\v 21 బగవంతల్ అద్ అర్పనత చొకొట్న గాడి యేచ్చి, వెలె కుసి ఆతొర్. అని, “ఇంగెడల్ బస్కెనె నరిమన్కన కామున్ హిందల్ బొమితున్ సాపెన సియోన్. బారితెకె వూర విచర్ చుడుర్ పాందలె పాప్నె నించి మంత. తెర్ బతి ఇంకె మూరి కీతప్, సమ్దొ జివ్రసున్ బస్కెన్ మూరి కియొన్.
\v 22 దర్తురి బచెజెల్ మందర్ అచెజెల్ విజ ఉర్స్‌వల్ కాలమ్, పంట కొయ్వల్ కాలమ్, ఎద్ది గాలుమ్ అని పీని-గాలుమ్, రాత్ అని దిహ సమ్దొ బాతంగ్ అహన్ మందనుంగ్” ఇంజెర్ తన్వ మన్దె ఇత్తొర్.
\c 9
\s పూన దునియ మొదొల్ ఆయ్వల్
\p
\v 1 బగవంతల్ నోవహున్ అని వోనుర్ మర్కున్ ఆసిర్‌వాద్ సీసి, “మిరట్ వెలె మరి-మియడ్ ఆసి, దర్తురి పూరొ నించి పగ్రె మామ్ట్.
\v 2 దర్తురిత్ పొరొడ సమ్దొ జివ్రస్, వడితె పరివల్ హర్ పిటె-పురడ్, దర్తురిత్ పొరొ తాక్వల్ హర్ పుర్గ్-బుసి, యేతగ మన్వల్ సమ్దొ జివ్రస్ మీకున్ బెయ్ వెరియనుంగ్. అవ్ సమ్దిన్ పొరొ మిరట్ అదికారిర్ ఆసి మందంతిట్.
\v 3 తిందన్ సాటి మీకున్ సమ్దొ దానంగ్, బాజి-పాలంగ్ అని కాయ-పండింగ్ సీతపె హర్ జివ్రస్ గిర్ మీకున్ సీంతొన్. అవ్ సమ్ది మీవంగె. మిరట్ బద్ గిర్ తింద వచొ.
\v 4 బతి నెతుర్ మన్వల్ సవితున్ మిరట్ తిన్మట్. బారితెకె నెతుడగ అద్ జన్వర్‌త జీవ మందంత.
\v 5 ఉంది జన్వర్ బోనె జకర్తె, తాన జీవతున్ నన తల్కంతొన్. అహ్నె బోరె మాయ్నల్ ఉండె వొరొన్ జకనుర్తె, వోన జీవతున్ నన తల్కంతొన్.
\v 6 వొరొర్ మాయ్నల్ ఉండె వొరొన్ జక్తెకె, వోర్ గిర్ ఉండె వొరొన కెయ్దె సాయ లాగర్. బారితెకె, బగవంతల్ తన్వ రూపున్ మోడి మాయ్నన్ నివ్డి కీతొర్.
\v 7 మిరట్ వెలె మరి-మియడ్ ఆసి, మీవ సంతాన్ దర్తురి పూరొ నించి పగ్రె మామ్ట్” ఇంజెర్ నోవహున్ అని వోనుర్ మర్కున్ బగవంతల్ వెహ్తొర్.
\p
\v 8-11 అని, “మీ సంగ, మీ పెజెటల్ వాయ్వల్ మీ కాన్‌దాన్తున్ సంగ అని దర్తురిత్ పొరొ మన్వల్ హర్ జివ్రసున్ సంగ, రూకతల్ బహ్రి వాతంగ్ అవ్ సమ్ది, పిటె-పురడ్, పియంగ్-కాల్క్, కేడత జివ్రస్ అని పుర్గ్-బుసితున్ సంగ నన నియమ్ ఇర్సెర్ మంతొన్. ఇంకె దర్తురిత్ పొరొడ సమ్దొ జివ్రసున్ యేతె సతె నాస్ కీతొన్. బతి ఇంగెడల్ ఉండె బస్కెన్ ఇహిన్ జర్గ సియొన్. దర్తురితున్ ఉండె బస్కెన్ యేతె నాసెడమ్ కియొన్. ఇదె నావ నియమ్ ఆంద్” ఇంజెర్ బగవంతల్ నోవహున్ అని వోనుర్ మర్కున్ సంగ ఉండె ఉంది జోక వెహ్తొర్.
\p
\v 12-13 బగవంతల్ ఉండె గిర్, “ఇద్ ఇర్త నియమున్ నిపుసన్ సాటి, నాకున్ మీకున్ అని సమ్ది జివ్రసున్ నడ్డుమ్ పిడినంగ్-పిడింగ్ పుట్వలిక్ కాన్‌దాన్క్‌నుర్ హేతు కియ్లె, హాబర్తంగ్ టెపనగ యేడుంగ్ రంగ్క్‌న కమల్-పటి ఇరంతొన్. ఇద్ కమల్-పటి నాకున్ అని దునియతున్ నడ్డుమ్ మన్వల్ నియమ్న నిసనిత గవ ఆసి, మందంత.\fig |co00636b.tif|span|||బగవంతల్ కమల్-పటిత సాక్సెయ్ ఇర్వల్|9:12-13\fig*
\v 14 నన బొమిత్ పొరొ పిర్ అరుస్నెకె, హాబడగ కమల్-పటి మీకున్ దిసర్.
\v 15 నాకున్, నీకున్ అని కలితున్ నడ్డుమ్ మన్వల్ నియమున్ హేతు కీంతొన్ అని ఇంగెడల్ బస్కెన్ యేతె సమ్ది జివ్రసున్ సతె నాస్ కియొన్ ఇన్వల్ గవతున్ సాటి కమల్-పటి సాక్సెయ్ మందంత.
\v 16 ఇద్ సూడ్సి నాకున్ అని కలితున్ నడ్డుమ్ మంత ఇద్ బస్కెట్ మన్వల్ నియమున్ హేతు కీంతొన్” ఇంజెర్ ఇత్తొర్.
\v 17 అని బగవంతల్ నోవహున్ సంగ, “బొమిత్ పొరొ జీవతె మన్వల్ సమ్దొతున్ సతె నాస్ కియ్వక్ మందన్ సాటి, నన ఇర్త నియమ్న గవ కమల్-పటి ఆంద్” ఇంజెర్ వెహ్తొర్.
\s నోవహునుర్ మర్క్
\p
\v 18 రూకతల్ బహ్రి వాతుర్ వూర్ నోవహునుర్ మర్క్: సేము, హాము అని యాపెతు. హాము కనాన్తొర్ బాబొ ఆతొర్.
\v 19 వీర్ మువిరె నోవహునుర్ మర్క్ ఆందిర్. వీర కాన్‌దనె దర్తురి పూరొ పగ్రె మాత.
\p
\v 20 నోవహు కేతిదారల్ ఆతొర్. వాడి కీసి ఆంగుర్కున్ ఉర్స్‌తొర్ వోర్ మొదొడొర్ వేరె ఆందుర్.
\v 21 ఉంది జోక నోవహు ఆంగుర్క్‌న కల్ రెహ్చి ఉటొర్. అద్ నిసతె, తన్వంగ్ కప్డింగ్ కుడుసి, తన్వ డేరతగ కుడెకెయ్ మీండ్సి మత్తొర్.
\v 22 కనాన్తొర్ బాబొ హాము తన్వొర్ బాబొ నోవహున్ కుడెకె మన్వల్ సూడ్సి, బహ్రి మన్వలిర్ తాదలిర్కున్ అద్ గొస్టి వెహ్తొర్.
\v 23 అస్కె సేము అని యాపెతు ఉంది దుపటి తమ్వంగ్ సెటన్ పొరొ వాట్సి, పెజె-పెజె డేరత్ రొపొ సొంజి, తమ్వొర్ బాబొన్ ముచ్తెర్. తమ్వొర్ బాబొ కుడెకె మన్వల్ సూడ్వ ఇంజి, వూర్ పెజె మల్సి సూడ్మకి.
\v 24 నోవహున నిస రెయ్త పెజె తన్వొర్ చుడుర్ మరి హాము తనకున్ కీత అదెన్ కరి కీతొర్.
\v 25 అని “కనాన్ తన్వుర్ తాదలిర్కున్ సేవ్కలిరొర్ సేవ్కల్ ఆసి మందనుర్” ఇంజెర్ నోవహు హామునొర్ మరి కనాన్తున్ సాపెన సీతొర్.
\v 26-27 ఉండె, “సేమునొర్ బగవంతన్ డగుర్-పాన్ సీకట్! కనాన్ సేమునొర్ సేవ్కల్ ఆసి మందనుర్. యాపెత్న కాన్‌దాన్తుర్ బడె మాసి\f * \fr 9:26-27 \ft యాపెత్న బొమి పయ్స్ ఆయి.\f* సేమున కాన్‌దాన్తుర్ సంగ మీరె మాసి మందనిర్. కనాన్త కాన్‌దాన్తుర్ యాపెత్న కాన్‌దాన్తుర్‌కున్ సేవ్కలిర్ ఆసి మందనిర్” ఇంజెర్ నోవహు ఇత్తొర్.
\p
\v 28 జల్ గండమ్ వాసి సొత్త పెజె, నోవహు మూంద్ నుహ్క్ పనస్ (350) సాల్క్ పిస్తొర్.
\v 29 సమ్దొ మీరి కీసి, నోవహు నొవ్ నుహ్క్ పనస్ (950) సాల్క్ పిస్త పెజె మార్తొర్.
\c 10
\s నరిమన్కన పయ్దొస్ ఆసి పగ్రె మాయ్వల్
\p
\v 1 నోవహునుర్ మర్క్ సేమ్, హామ్ అని యాపెత్నంగ్ కాన్‌దాన్క్ ఇవ్ ఆందుంగ్. జల్ గండమ్ వాసి సొత్త పెజె, వీర్ మువిర్ వెలెటిర్ మరి-మియడున్ మియ్తెర్.
\s యాపెత్న కాన్‌దాన్
\li
\v 2 గోమెర్, మాగొగ్, మాదయి, యావన్, తుబల్, మెసెక్, తీరస్ ఇన్వలిర్ యాపెత్నుర్ మర్క్ ఆందిర్.
\li
\v 3 అస్కనజ్, రీపత్, తొగర్మ ఇన్వలిర్ గోమెర్తుర్ మర్క్ ఆందిర్.
\li
\v 4 యెలిసల్, తార్సిస్, కిత్తిమ్, దొదనిమ్ ఇన్వలిర్ యావన్తెర్ మర్క్ ఆందిర్.
\v 5 సమ్‌దుర్‌క్నంగ్ డర్డిన్ కరుమ్ మన్వలిర్ అని సమ్దుర్‌కున్ నడ్డుమ్ లంకనగ మన్వలిర్, దుస్రొ దుస్రొ జాతినెర్, దుస్రొ దుస్రొ బాసనెర్ అని పర్జత కాన్‌దాన్కున్ వీర్ బాబుర్ ఆందిర్.
\s హామున కాన్‌దాన్
\li
\v 6 కూసు, మిస్రాయిమ్,\f * \fr 10:6 \ft ఈజిప్ట్ దేస్.\f* పూతు,\f * \fr 10:6 \ft లిబియ దేస్.\f* కనాన్ ఇన్వలిర్ హామునెర్ మర్క్ ఆందిర్.
\li
\v 7 సేబల్, హవిలల్, సబ్తల్, రయమల్ అని సబ్తకల్ ఇన్వలిర్ కూసునెర్ మర్క్ ఆందిర్. రాయమనెర్ మర్క్ సేబల్, దెదాన్.
\pi
\v 8 కూస్ నిమ్రొదున్ మియ్తొర్. వేర్ నిమ్రొద్ దర్తురిత్ పొరొ సమ్దిర్‌కున్ అదిక్ లడెయ్ కియ్వల్ ఆతొర్.
\v 9 బగవంతన్ మునె నిమ్రొద్ బెయ్ జేటి సికరి-దారల్ ఆతొర్. అదెన్ సాటిన్ బోరె డగుర్ సికరి-దారల్ మత్తెకె, “బగవంతన నదుడె మన్వల్ నిమ్రొదున్ దాత్నొర్ బెయ్ జేటి సికరి-దారల్” ఇంజెర్ కేయంతెర్.
\v 10 వోర్ నిమ్రొద్ మొదొల్ బాబెల్, యెరెక్, అకద్ అని కల్నె ఇన్వలిక్ నగుక్నగ రాజ్ తాకుస్తొర్. అవ్ సమ్ది సీనర్ దేస్నగ మత్తంగ్.
\v 11-12 అగటల్ నిమ్రొద్ అస్సుర్ దేస్నగ సొంజి, అగ నినెవ, రెహబోతిర్, కాలహు నగుకున్ దొహ్పుసీత పెజె, రెసెన్ ఇన్వల్ డగుర్ నగుడున్ గిర్ నినెవ అని కాలహు నగుకున్ నడ్డుమ్ దొహ్పుసీతొర్.
\li
\v 13-14 లూదియుల్క్, అనమియుల్క్, లెహబియుల్క్, నప్తియుల్క్, పత్రుసియుల్క్, కస్లుయిల్క్, అని కప్తొరియుల్క్ ఇవ్ సమ్ది కాన్‌దాన్కొర్ బాబొ మిస్రాయిమ్ ఆందుర్. కస్లుయిల్క్‌నగటల్ పిలిస్తియుల్క్ పుడ్తెర్.
\li
\v 15-18 సీదొన్ అని హేతు కనాన్తుర్ మర్క్ ఆందిర్. వీర్గటల్ సీదొన్ మడనొర్ అని హేత్ చుడుర్ మరి ఆందుర్. యెబుసీయుల్క్, అమొరియుల్క్, గిర్గసియుల్క్, హివియుల్క్, అర్కియుల్క్, సినియుల్క్, అర్వాదియుల్క్, సెమరియుల్క్, హమతీయుల్క్ ఇన్వలిక్ సమ్ది కాన్‌దనెర్కున్ మొదొడొర్ బాబొ కనాన్ ఆందుర్. అద్ ఆత పెజె కనాన్తంగ్ కాన్‌దాన్క్ పరిపంచమ్నగ పగ్రె మాసి సొత్తంగ్.
\v 19 సీదొన్తల్ గెరార్ సొనెకె, సర్దగ మన్వల్ గాజ వేరి అని సొదొమ, గొమొర, అద్మా, సెబొయిమ్ నగుక్నగ సొనెకె, సర్దె మన్వల్ లాస నగుర్ వేరి, వీర్ కనానియుల్క్‌న సివ పగ్రె మాసి మత్త.
\p
\v 20 ఇవ్ హామున సంతాన్దంగ్ దేసల్క్, కాన్‌దాన్క్, వడ్క్‌వల్ బాసంగ్ అని జాతింగ్ ఆందుంగ్.
\s సేమున కాన్‌దాన్
\li
\v 21 యాపెత్నొర్ తాదల్ సేము గిర్ మర్కున్ మియ్తొర్. వేర్ సేము, యేబెర్త కాన్‌దాన్తున్ మొదొడొర్ బాబొ ఆతొర్.
\li
\v 22 యేలమ్, అస్సుర్, అర్పక్‌సద్, లూద్, అరామ్ ఇన్వలిర్ సేమునెర్ మర్క్ ఆందిర్.
\li
\v 23 ఊజ్, హూల్, గెతెర్ అని మాస్ ఇన్వలిర్ అరామ్నుర్ మర్క్ ఆందిర్.
\li
\v 24 అర్పక్‌సద్ సేలహున్ బాబొ. సేలహు యేబెర్తున్ బాబొ.
\v 25 యేబెర్ ఇవిర్ మర్కున్ మియ్తొర్. వొరొన పొరొల్ పెలెగ్\f * \fr 10:25 \ft పెలెగు ఇత్తెకె పాకి కియ్వల్ ఇంజెర్ అర్తమ్.\f* ఇర్తొర్. బారితెకె, అస్కెన్ పర్జ పాకె మాసి, దర్తురి పూరొ పగ్రె మాతెర్.
\li
\v 26 ఉండె వొరొర్ మరిన పొరొల్ యొక్తాన్. అల్మొదాద్, సెలెప్, హజర్మావెత్, యెరహు,
\v 27-29 హదోరమ్, ఊజల్, దిక్లాల్, వోబల్, అబిమాయెల్, సేబ, వోపిర్, హవిలల్, యోబబ్ ఇన్వలిర్ సమ్దిర్ యొక్తాన్ తెర్ మర్క్ ఆందిర్.
\v 30 మేస ఇన్వల్ జాగతల్ తె అని సిడయింగ్ బాజ్ మన్వల్ సపార ఇన్వల్ జాగ వేరి గుటనగ వీర్ పిసెర్ మత్తెర్.
\p
\v 31 ఇవ్ సేమున సంతాన్దంగ్ దేసెమ్క్, కాన్‌దాన్క్, వడ్క్‌వలిక్ బాసంగ్ అని జాతింగ్ ఆందుంగ్.
\p
\v 32 ఇవ్ సమ్ది నోవహునుర్ మర్క్‌నంగ్ కాన్‌దాన్క్ ఆందుంగ్. జల్ గండమ్ వాత పెజె, కాన్‌దాన్తల్ కాన్‌దాన్ బడె మాసెర్ పరిపంచమ్నగ దుస్రొ దుస్రొ జాతి తీర్ పాకె మాతెర్. ఇంకె మన్వలిర్ సమ్దిర్ లోకుర్ వీర్గటల్ వాత సంతాన్ ఆందిర్.
\c 11
\s బాబెల్ నగుడ బురుజ్
\p
\v 1 మొదొల్ సమ్దిర్ మాయ్నలిర్ పరిపంచమ్నగ ఉందియ్ బాస అని ఉందియ్ బోలి వడ్క్‌సెర్ మందిర్.
\v 2 వూర్ సిడయింగ్ బాజ్ సొంజెర్ మనెకె, సీనరు దేస్నగ ఉంది సపయ్ జాగ దిస్త. తె అగ పిస్వల్ సురు కీతెర్.
\p
\v 3 అని, “వరట్ మరట్ ఇట్కెంగ్ తయర్ కీసి, అవెన్ బొడ్సి గట్ కీకట్” ఇంజెర్ ఇత్తెర్. ఇద్ తీర్దె, బండన్ బద్లి ఇట్కెంగ్ అని చిమ్టిత్ బద్లి డాంబర్ వాడకమ్ కీతెర్. \fig |co00638b.tif|span|||బాబెల్ నగుర్ అని బురుజ్ దొహ్వల్|11:3\fig*
\p
\v 4 అస్కె వూర్, “మరట్ పూరొ దర్తురితున్ పొరొ పగ్రె మాయ్వక్ మన్లె, అని పొరొల్ కమయ్ కియన్ సాటి, ఉంది నగుర్ అని అద్ నగుడున్ బరొబర్ హాబడున్ లాగ్నల్ ఉంది డంగల్ బురుజ్, మా సాటి దొహ్కట్” ఇంజెర్ తమ్వ తమ వడ్క్‌తెర్.
\p
\v 5 అహన్ వడ్క్‌సి, వూర్ పర్జ దొహ్చెర్ మనెకె, అద్ నగుడున్ అని డంగల్ బురుజ్ సూడ్లె, బగవంతల్ రెయ్సి వాతొర్.
\v 6 బగవంతల్ తన్వ తన, “వీర్ పర్జ సమ్దిర్ ఉందియ్ బాస వడ్క్‌సెర్ మంతెర్. వీర్ సమ్దిర్ మీరె మాసి, ఇద్ కామ్ మొదొల్ కీతెర్. ఇంగె వూర్ తమ్వ మన్దగ బతల్ నిర్నయ్ యేతనిర్ అద్ కియ పరంతెర్.
\v 7 అదెన్ సాటి వరట్ మరట్ బూడ్ సొంజి, వూర బాసతున్ కలగుల కీసి వాట్కట్. అస్కె వూర్ వొరొర్ వడ్క్‌త వొరొర్ అర్తమ్ కియ పరుర్” ఇంజెర్ ఇత్తొర్.
\p
\v 8 అద్ తీర్దె, బగవంతల్ వూర్ పర్జతున్ దర్తురి పూరొ పగ్రె మానల్ కీతొర్. తె వూర్ అద్ నగుడున్ దొహ్వల్ బంద్ కీతెర్.
\v 9 పరిపంచమ్నగ సమ్దిర్ మాయ్నలిర్ వడ్క్‌వల్ ఉంది బాసతున్ బగవంతల్ కలగుల కీసి వాడ్త జాగ ఇదె ఆంద్. అదెన్ సాటి అద్ జాగతున్ ‘బాబెలు’\f * \fr 11:9 \fq బాబెల్ \ft ఇత్తెకె కలగుల ఇంజెర్ అర్తమ్.\f* ఇంజెర్ పొరొల్ వాత. అద్ జాగతలె బగవంతల్ వూర్ పర్జతున్ దర్తురి పూరొ పగ్రి కీతొర్.
\s సేమున కుటుంబత చరిత్ర
\p
\v 10-11 ఇద్ సేమున కుటుంబత చరిత్ర ఆంద్. జల్ గండమ్ వాసి, రండ్ సాల్క్ ఆత పెజె సేము, అర్పక్‌సదున్ మియ్తొర్. అస్కె సేమున్ నూర్ (100) సాల్క్‌న వహి మత్త. అర్పక్‌సదున్ మియ్త పెజె, సేము ఉండె గిర్ సియుంగ్ నుహ్క్ (500) సాల్క్ పిస్తొర్. ఇవ్ సాల్కున్ రొపొ ఉండె గిర్ మరి-మియడున్ మియ్తొర్.
\p
\v 12 అర్పక్‌సద్ తీస సియుంగ్ (35) సాల్క్‌న వహి మనెకె, సేలహున్ మియ్తొర్.
\v 13 సేలహున్ మియ్త పెజె, అర్పక్‌సద్ ఉండె గిర్ నాలుంగ్ నుహ్క్ మూంద్ (403) సాల్క్ పిస్తొర్. ఇవ్ సాల్కున్ రొపొ ఉండె గిర్ మరి-మియడున్ మియ్తొర్.
\p
\v 14 సేలహు తీస (30) సాల్క్‌న వహి మనెకె, యేబెర్తున్ మియ్తొర్.
\v 15 యేబెర్తున్ మియ్త పెజె, సేలహు నాలుంగ్ నుహ్క్ మూంద్ (403) సాల్క్ పిస్తొర్. ఇవ్ సాల్కున్ రొపొ ఉండె గిర్ మరి-మియడున్ మియ్తొర్.
\p
\v 16 యేబెర్ తీస నాలుంగ్ (34) సాల్క్‌న వహి మనెకె, పెలెగున్ మియ్తొర్.
\v 17 పెలెగున్ మియ్త పెజె, యేబెర్ నాలుంగ్ నుహ్క్ తీస (430) సాల్క్ పిస్తొర్. ఇవ్ సాల్కున్ రొపొ ఉండె గిర్ మరి-మియడున్ మియ్తొర్.
\p
\v 18 పెలెగు తీస (30) సాల్క్‌న వహి మనెకె, రయున్ మియ్తొర్.
\v 19 రయున్ మియ్త పెజె, పెలెగు ఉండె రండ్ నుహ్క్ నొవ్ (209) సాల్క్ పిస్తొర్. ఇవ్ సాల్కున్ రొపొ ఉండె గిర్ మరి-మియడున్ మియ్తొర్.
\p
\v 20 రయున్ తీస రండ్ (32) సాల్క్‌న వహి మనెకె, సెరుగున్ మియ్తొర్.
\v 21 సెరుగున్ మియ్త పెజె, రయు ఉండె రండ్ నుహ్క్ యేడుంగ్ (207) సాల్క్ పిస్తొర్. ఇవ్ సాల్కున్ రొపొ ఉండె గిర్ మరి-మియడున్ మియ్తొర్.
\p
\v 22 సెరుగు తీస (30) సాల్క్‌న వహి మనెకె, నాహొర్తున్ మియ్తొర్.
\v 23 నాహొర్తున్ మియ్త పెజె, సెరుగు ఉండె రండ్ నుహ్క్ (200) సాల్క్ పిస్తొర్. ఇవ్ సాల్కున్ రొపొ ఉండె గిర్ మరి-మియడున్ మియ్తొర్.
\p
\v 24 నాహొర్ వీస నొవ్ (29) సాల్క్‌న వహి మనెకె, తెరహున్ మియ్తొర్.
\v 25 తెరహున్ మియ్త పెజె, నాహొర్ ఉంది నూర్ వొనిస్ (119) సాల్క్ పిస్తొర్. ఇవ్ సాల్కున్ రొపొ ఉండె గిర్ మరి-మియడున్ మియ్తొర్.
\p
\v 26 తెరహు సత్తర్ (70) సాల్క్ పిస్త పెజె అబ్రామ్, నాహొర్, హారన్ ఇన్వలిర్ మువిర్ మర్కున్ మియ్తొర్.
\s తెరహున కుటుంబత చరిత్ర
\p
\v 27 ఇద్ తెరహున కుటుంబత చరిత్ర ఆంద్. అబ్రామ్, నాహొర్ అని హారన్ ఇన్వలిర్ మువిర్ మర్కున్ తెరహు మియ్తొర్. హారన్ లోతున్ మియ్తొర్.
\v 28 తన్వొర్ బాబొ తెరహు పిసి మనెకెన్, హారన్ తన్వ జల్మ ఆత అద్ కల్దియుల్క్‌న (బాబిలోనియ) దేస్న, ఉర్ ఇన్వల్ నగుడె మార్తొర్.
\v 29 అబ్రామ్, నాహొర్ ఇవిర్తె మర్మింగ్ ఆతెర్. అబ్రామున బాయ్కొన పొరొల్ సారయి. నాహొర్త బాయ్కొన పొరొల్ మిల్కల్. మిల్కల్ అని తాన సేలడ్ ఇస్కనొర్ బాబొ హారన్ ఆందుర్.
\v 30 సారయి మరి-మియడ్ ఆయ్మకి, గొడ్డుయ్ మత్త.
\p
\v 31 తెరహు తన్వొర్ మరి అబ్రామున్, కోర్యడ్ సారయిన్ అని తంగ్మరి లోతున్ (వేర్ హారన్తొర్ మరి ఆందుర్) తన్వ సంగ పియ్సి, కల్దియుల్క్‌న దేస్న (బాబిలోనియత) ఉర్ నగుడల్ కనాన్ సొన్లె, పెసితొర్. బతి నడ్డుమ్ హారన్ ఇన్వల్ చహర్తె యెవ్త పెజె, వూర్ అగనె పిస్వల్ సురు కీతెర్.
\v 32 తెరహు రండ్ నుహ్క్ సియుంగ్ (205) సాల్క్ పిసి, అద్ హారన్తగన్ మార్తొర్.
\c 12
\s బగవంతల్ అబ్రామున్ కేయ్వల్
\p
\v 1 యెహోవ బగవంతల్,\f * \fr 12:1 \ft యెహోవ ఇత్తెకె బగవంతన పొరొల్ ఆంద్.\f* “నిమె నీవ దేస్నల్, నీవ చుటమ్-బంద్నల్, నీవుర్ బెయె-బాబన రోతల్ పెసిసి, నన నీకున్ తొహ్వల్ దేసెమ్నె సొన్.
\v 2 నన నీవ సంతాన్దున్ బడి కీసి, వూర్కున్ ఉంది డగుర్ జాతి కీంతొన్. నీకున్ ఆసిర్‌వాద్ సీసి, నీవ పొరొల్ బడి కీంతొన్. నిమెయ్ ఆసిర్‌వాద్ సియ్వని ఆకి.
\v 3 నీకున్ ఆసిర్‌వాద్ సియ్వలిర్‌కున్ ఆసిర్‌వాద్ సీంతొన్. నీకున్ సాపెన సియ్వలిర్‌కున్ సాపెన సీంతొన్. నీ హిందల్ దునియతంగ్ సమ్దొ కాన్‌దాన్క్ ఆసిర్‌వాద్ యేతనుంగ్” ఇంజెర్ అబ్రామున్ సంగ వెహ్తొర్.
\s అబ్రామ్ కనాన్ దేస్నె సొన్వల్
\p
\v 4-5 అదెన్ సాటి అబ్రామ్ యెహోవల్ వెహ్త తీర్ పెసితొర్. వోన్ సంగ తన్వొర్ తమునొర్ మరి లోతు గిర్ సొత్తొర్. అబ్రామ్ హారన్ ఇన్వల్ చహర్తల్ పెసినెకె, వోన్ సత్తర్ సియుంగ్ (75) సాల్క్‌న వహి మత్త. అబ్రామ్ తన్వ బాయ్కొ సారయిన్, లోతున్, హారన్తగ మన్వలిర్ తన్వుర్ దాసిర్కున్ అని అగ కమయ్ కీత దన్-దవ్లతున్ పియ్సి, కనాన్ దేస్నగ యెవ్తొర్.
\v 6 అస్కె అబ్రామ్ అద్ దేస్నల్ వీడ్సి సొనెకె, సేకెమ్ ఇన్వల్ చహర్తెకె పెసిసి, మోరె\f * \fr 12:6 \fq మోరె \ft ఇత్తెకె మునె జర్గ్‌వలిక్ గొస్టింగ్ వెహ్వల్.\f* ఇన్వల్ జాగత డగుర్ సీందుర మరతగ యెవ్తొర్. అద్ వకత్నె కనానియుల్క్‌నంగ్ జాతినుర్ అగ పిసెర్ మత్తెర్.
\p
\v 7 అస్కె యెహోవల్ అద్ జాగతగ అబ్రామున్ పావె మాసి, “నన ఇద్ దేసున్ నీవ సంతాన్దున్ సీంతొన్” ఇంజెర్ వెహ్తొర్. తనకున్ పావె మాతొర్ యెహోవన్ సాటి, బలిదాన్ సియ్వల్ ఉంది బొవ్ల అబ్రామ్ దొహ్తొర్.
\v 8 అద్ ఆత పెజె, అగటల్ అబ్రామ్ బేతెల్ చహర్త సిడయింగ్ బాజ్న గుటతగ సొంజి, డేర వాట్తొర్. ఇద్ జాగతున్ పొరయింగ్ బాజున్ బేతెల్ చహర్ మత్త అని సిడయింగ్ బాజున్ హాయి చహర్ మత్త. తె అగ వోర్ అబ్రామ్ ఉంది బలిదాన్ సియ్వల్ బొవ్ల దొహ్చి, యెహోవ బగవంతన పొరొడె పార్తన-వింతి కీతొర్.
\v 9 ఉండె అగటల్ పెసిసి, అబ్రామ్ కనాన్ దేస్న నెగెబు ఇన్వల్ ఉస్కె బొమితెకె యాత్ర కీసెర్ సొత్తొర్.
\s ఈజిప్ట్ దేస్నె అబ్రామ్ సొన్వల్
\p
\v 10 అస్కె అద్ కనాన్ దేస్నగ కరు అర్త. అద్ కరు ఉండె అదిక్ బడె మాత కాడ్కి, అబ్రామ్ ఈజిప్ట్ దేస్నె పిస్లె సొత్తొర్.
\v 11 అబ్రామ్ ఈజిప్టున్ కరుమ్ యెవ్నెకె, వోర్ సారయిన్ తర్సొ, “ఇచుల, కేంజ! నిమె బెయ్ సోబతె మంతి ఇంజెర్ నాకున్ టావయె.
\v 12 వూర్ ఈజిప్ట్‌నుర్ నీకున్ సూడ్సి, నిమె నా బాయ్కొని ఆంది ఇంజెర్ కరి కీసి, నీ పొరొ జీవ వాటంతెర్. అని నాకున్ జక్సి, నీకున్ జీవతె ఇరంతెర్.
\v 13-14 అదెన్ సాటి నీ హిందల్ నాకున్ జక్వక్ మన్లె, ‘నన వేన సేలడ ఆందున్’ ఇంజెర్ దయ కీసి వూర్కున్ వెహ” ఇంజెర్ సారయిన్ వెహ్తొర్. అహన్ అబ్రామ్ అని సారయి ఈజిప్ట్ దేస్నెగ యెవ్త పెజె, అద్ సారయిన్ బత సోబతె మంత ఇంజెర్ ఈజిప్ట్‌నెర్ సూడ్తెర్.\fig |CO00646B.TIF|span|||పరొ రాజన్ మునె సారయిన్ వోయ్వల్|12:13-14\fig*
\v 15 అని వూర్గటల్ కహితుర్ అదికారిర్ సారయిన్ బారెతె పరొ రాజన్\f * \fr 12:15 \fq పరొ రాజల్ \ft ఇద్ రాజన పొరొల్ ఆయొ. బతి ఈజిప్ట్ దేసున్ బోర్ రాజల్ తాకుస్తెకె గిర్ వోన్ పరొ రాజల్ ఇంజెర్ కేయ్న్‌దిర్.\f* సొంజి వెహ్తెర్. అహన్ వెహ్చి, తాన్ రాజన మహల్తగ వోతెర్.
\v 16 తె పరొ రాజల్ సారయిన్ హిందల్ అబ్రామున్ కేయుసి, మాన్-మర్యద కీతొర్. వోన్ సాటి కామ్ కియ్లె, వెయ్లొ-మాడ్స దాసిర్కున్ సీతొర్. అహ్నె పిసన్ సాటి గొరెంగ్, హెరెంగ్, మూరంగ్, గాదింగ్ అని హూటక్నంగ్ మందంగ్ గిర్ సీతొర్.
\p
\v 17 బతి అబ్రామున బాయ్కొ సారయిన్ పరొ రాజల్ తన్వ మహల్తగ వోతతున్ హిందల్, యెహోవ బగవంతల్ పరొ రాజన రోతుర్కున్ బెయ్ కరబ్నంగ్ బేమరినె మీండుసీతొర్.
\v 18 అదెన్ సాటి పరొ రాజల్ అబ్రామున్ కేయుసి, “నిమె నాకున్ బారి ఇహిన్ దోక సీతి అని ఇద్ సారయి నీవ వెయ్లొ ఇంజెర్ నాకున్ బారి వెహ్మకి?
\v 19 నిమె తాన్, ‘నావ సేలడ్’ ఇంజెర్ బారి వెహ్తి? నన తాన్ తుంక ఇంజెర్ కరుమ్ కీతొన్. ఇచుల, నీవ వెయ్లొ! ఇంకె ఇగెటల్ మిరట్ సొడియట్!” ఇంజెర్ ఇత్తొర్.
\v 20 అద్ ఆత పెజె పరొ రాజల్ అబ్రామున్ ఈజిప్ట్‌నల్ పూడి సీమ్ట్ ఇంజెర్ తన్వుర్ సేవ్కలిర్‌కున్ హుకుమ్ సీతొర్. తె వూర్ వోన బాయ్కొన్ అని సమ్దొ దన్-దవ్లతున్ అబ్రామున్ సంగ సారి కీతెర్.
\c 13
\s అబ్రామ్ కనాన్ దేస్నె మల్సి వాయ్వల్
\p
\v 1 తె ఈజిప్ట్‌నల్ అబ్రామ్ తన్వ దన్-దవ్లతున్ అని బాయ్కొన్ పియ్సి, నెగెబు ఇన్వల్ బోడి గుటనగ సొత్తొర్. వూర్ సంగ లోతు గిర్ మత్తొర్.
\v 2 అద్ వకత్నె, డోర్-జన్వర్ అని సోనె-చాంది వెలె మత్త కాడ్కి, అబ్రామ్ దనెవంతల్ ఆసి మత్తొర్.
\v 3 అద్ నెగెబ్నల్ అబ్రామ్ అచపరి వెలిసెర్ బేతెల్ చహర్తెకె పెసితొర్. ఆక్రిత్ బేతెల్ చహర్తున్ అని హాయి చహర్తున్ నడ్డుమ్ తన మొదొల్ మత్త జాగతగ యెవ్తొర్.
\v 4 అబ్రామ్ తన మొదొల్ దొహ్త బొవ్లతగ యెహోవన్ పార్తన కీతొర్.
\s అబ్రామ్ అని లోతు పాకె మాయ్వల్
\p
\v 5 అద్ గట్కతె అబ్రామున్ సంగ మన్వల్ లోతున్, వోన కుటుంబ అని వెలెటిర్ దాసిర్\f * \fr 13:5 \fq వోన కుటుంబ అని వెలెటిర్ దాసిర్ \ft ఇత్తెకె హెబ్రి బాసతె సిరిప్ వెలె డేరంగ్ ఇంజెర్ మందంత.\f* మత్తెర్. వేన్ వెలె హెరెనంగ్, గొరెనంగ్ అని మూరనంగ్ మందంగ్ గిర్ మత్తంగ్.
\v 6-7 అద్ వకత్నె కనానియుల్క్ అని పెరిజియుల్క్ ఇన్వలిర్ గిర్ అద్ దేస్నగ పిసెర్ మత్తెర్. అబ్రామున్ అని లోతున్ పియంగ్-కాల్క్‌నంగ్ వెలె మందంగ్ మత్త కాడ్కి, అవెన్ మెహ్లె జాగ యెవ్మకి. తె అబ్రామ్నుర్ అని లోతునుర్ గాయ్కిర్ జగ్డంగ్ కియ్వల్ మొదొల్ కీతెర్.
\p
\v 8 అదెన్ సాటి అబ్రామ్ లోతున్ సంగ, “మరట్ లాగ్తుర్ ఆత కాడ్కి, నీకున్ అని నాకున్, నీ గాయ్కిర్ అని నా గాయ్కిర్ నడ్డుమ్ జగ్డంగ్ ఆయ్వ.
\v 9 ఇద్ సమ్దొ దేస్ నీ మునె మంత. ఇంకె మరట్ పాకె-మాకట్. నీకున్ పసంద్ వాత బాజున్ ఆచ్‌చి, సొన్. నిమె డెమ బాజున్ దాకితె, నన తిన బాజున్ దాంతొన్. నిమె తిన బాజున్ దాకితె, నన డెమ బాజున్ దాంతొన్” ఇంజెర్ ఇత్తొర్.
\p
\v 10 తె లోతు తల తహ్చి, సోయరు వేరి మన్వల్ యోర్దన్ లవిడ ఆజు-బాజుత సపయ్ బొమితున్ సూడ్తొర్.\fig |CO00647b.tif|span|||లోతు తన్వ సాటి బొమితున్ ఆచ్వల్|13:10\fig* అద్ బొమితగ యెహోవన వాడిత్ దాత్ అని ఈజిప్ట్‌న బొమితగ మత్తపినయ్ హర్ జాగ యేత సవ్లత్ మత్త. (యెహోవల్ సొదొమ గొమొరతున్ నాసెడమ్ కియ్వక్ మునె ఇద్ సమ్దొ ఇహిన్ మత్త.)
\v 11 లోతు సిడయింగ్ బాజ్నెకె మన్వల్ యోర్దన్ లవిడ సపయ్ బొమితున్ సూడ్సి ఆచ్తొర్ అని అగ సొన్లె పెసితొర్. ఇహిన్ వూర్ ఇవిర్ పాకె మాతెర్.
\v 12 అబ్రామ్ కనాన్ దేస్నగనె మత్తొర్. బతి లోతు అద్ సపయ్ బొమితగ మన్వలిక్ నగుక్నగటల్ సొదొమ ఇన్వల్ నగుడున్ కరుమ్ తన్వంగ్ డేరంగ్ వాట్సి, పిస్వల్ సురు కీతొర్.
\v 13 (బతి సొదొమ నగుడెర్ పర్జ, యెహోవన్ ఉల్ట ఆసి, వెలె పాప్క్ కీసెర్ మత్తెర్.)
\v 14 అహన్ లోతు పాకె మాత పెజె, యెహోవల్ అబ్రామున్ సంగ, “నీ తల తహ్చి, నిమ్ మన్వల్ జాగతల్ తలవడ, కాల్వడ, సిడయింగ్ అని పొరయింగ్, ఇవ్ నాలుంగ్ కోన్క్‌నెకె సూడ.
\v 15 బారితెకె, నిమ్ సూడ్వల్ ఇద్ బొమితున్ బస్కెట్ గిర్ మందన్ సాటి, నీకున్ అని నీవ కాన్‌దాన్తున్ సీంతొన్.
\v 16 ఇదె ఆయ్వ, నీవ కాన్‌దాన్తున్ ఉస్కెతంగ్ కడకున్ దాత్ బడి కీంతొన్. బోరె ఆయి ఉస్కెతంగ్ కడకున్ లెక కియ పరనుర్తె, నీవ కాన్‌దాన్తున్ గిర్ లెక కియ పరంతొర్.
\v 17 ఇద్ బొమితున్ పూరొ తిరిసి సూడ. బారితెకె ఇద్ బొమి నీకున్ సీంతొన్” ఇంజెర్ ఇత్తొర్.
\v 18 అస్కె అబ్రామ్ తన్వంగ్ డేరంగ్ వోసి, హెబ్రొన్ చహర్తున్ కరుమ్ మామ్రె ఇన్వనంగ్ డగుక్\f * \fr 13:18 \ft హెబ్రి బాసతె టెరబిన్త్ మర ఇంతెర్. ఇద్ లీమ్ మరత్ మోడి మందంత.\f* మరకున్ నడ్డుమ్ డేరంగ్ వాట్సి, పిసెర్ మత్తొర్. అగ యెహోవన్ సాటి ఉంది బొవ్ల దొహ్తొర్.
\c 14
\s లోతున్ అని వోన దన్-దవ్లతున్ వోయ్వల్
\p
\v 1 అద్ గట్కతె, సీనరు\f * \fr 14:1 \fq సీనరు \ft ఇత్తెకె బాబిలోనియ.\f* దేస్నొర్ రాజల్ అమ్రాపేల్, యెల్లాసర్ యేరియతొర్ రాజల్ అర్యోక్, యేలమ్నొర్ రాజల్ కదొర్లయోమెర్, గోయిమ్నొర్ రాజల్ తీదల్ ఇన్వలిర్ నాల్విర్ రాజలిర్ రాజ్ తాకుసెర్ మత్తెర్.
\p
\v 2 వీర్ రాజలిర్ మీరె మాసి, సొదొమతొర్ రాజల్ బెరతొన్, గొమొరతొర్ రాజల్ బిర్సతొన్, అద్మాతొర్ రాజల్ సినాబుతొన్, సెబోయిమ్నొర్ రాజల్ సెమెబెరుతొన్, బేలతొర్ (సోయర్తొర్) రాజన్ సంగ లడయ్ కీతెర్.
\v 3 వీర్ సియ్విర్ రాజలిర్ తమ్వంగ్ దలమ్కున్ పియ్సి సిద్దిమ్\f * \fr 14:3 \fq సిద్దిమ్ \ft ఇత్తెకె సొవొడ సమ్దుర్.\f* ఇన్వల్ లొదితగ మీరె మాతెర్.
\v 4 వీర్ రాజలిర్ పొరొ బార (12) సాల్క్ వేరి, కదొర్లయోమెర్ రాజల్ అదికార్ తాకుస్తొర్. బతి తేర (13) సాల్ద గట్కతె, వూర్ సమ్దిర్ మర్ల బడ్తెర్.
\p
\v 5 అహన్ ఆసి ఉంది సాల్ ఆత పెజె, కదొర్లయోమెర్ రాజల్ తన్వ బాజున్ మన్వలిర్ రాజలిర్ సంగ మీరె మాసి, అస్తరోత్ కర్నయిమ్‌నగ మన్వలిర్ రెపాయిమ్ ఇన్వల్ జాతితుర్కున్, హామ్ యేరియతె మన్వలిర్ జుజీమ్ జాతితుర్కున్, సావె కిర్యతయిమ్ యేరియతగ మన్వలిర్ యేమిమ్ జాతితుర్ సంగ లడెయ్ కీసి మెయ్తెర్.
\v 6 వీరె ఆయ్వ హోరి జాతితుర్కున్ గిర్ సేయిరు\f * \fr 14:6 \fq సేయిరు \ft ఇత్తెకె యేదొమ్ కేడ.\f* కేడతె మెయ్సి, కాల్వడ బాజ్న యెల్-పరన్ ఇన్వల్ ఉస్కె బొమి వేరి పూడ్తెర్.
\v 7 అగటల్ పెజె మల్సి, యేన్-మిస్పతు జాగతె వాసి, అమలేక్ జాతితుర్కున్ మెయ్తెర్. అహ్నె హససోన్-తామరుతె మన్వలిర్ అమొరి జాతితెర్కున్ గిర్ మెయ్తెర్.
\p
\v 8 అస్కె సొదొమతొర్, గొమొరతొర్, అద్మాతొర్, సెబోయిమ్నొర్, బేలతొర్ (సోయర్తొర్) రాజలిర్ బయ్మన్-దార్కున్ సంగ లడెయ్ కియ్లె, సిద్దిమ్ లొదితగ మీరె మాతెర్.
\v 9 అహన్ యేలమ్నొర్ రాజల్ కదొర్లయోమెర్, గోయిమ్నొర్ రాజల్ తీదల్, సీనరుతొర్ రాజల్ అమ్రాపేలు, యెల్లాసర్ యేరియతొర్ రాజల్ అర్యోక్, ఇన్వలిర్ వీర్ నాల్విర్ రాజలిర్ సంగ, వూర్ సియ్విర్ రాజలిర్ లడెయ్ కీతెర్.
\v 10 అద్ సిద్దిమ్ లొదితగ మన్వలిక్ డొడొంగ్ సమ్దొ డాంబర్తె నించి మత్తంగ్. సొదొమతొర్ అని గొమొరతొర్ రాజలిర్ పరర్ ఆసి సొంజి, అవ్ డొడొనగ అర్తెర్. మెయ్తుర్ రాజలిర్ గుటనెకె పరర్ ఆతెర్.
\p
\v 11 అస్కె వూర్ నాల్విర్ రాజలిర్ సొదొమ అని గొమొరతగ మన్వల్ సమ్దొ దన్-దవ్లతున్ అని వూర చందితున్ పియ్సి సొత్తెర్.
\v 12 ఇదె ఆయ్వ, అబ్రామునొర్ తమునొర్ పేడల్ లోతు సొదొమ నగుడున్ కరుమ్ పిసెర్ మత్తొర్. వోర్ లోతున్ అని వోన్గ మన్వల్ సమ్దొతున్ పియ్సి సొత్తెర్.
\v 13 అస్కె వూర్గటల్ వొరొర్ తపుసి హెబ్రి జాతితొర్ అబ్రామునగ సొంజి, జర్గ్‌త సమ్దొ వెహ్తొర్. అమొరి జాతితొర్ మామ్రె ఇన్వనంగ్ మరకున్ కరుమ్ అబ్రామ్ పిసెర్ మత్తొర్. మామ్రె (హెబ్రొన్) అని వోనుర్ చుటమ్ యెస్కోల్, ఆనెరు ఇన్వలిర్ అబ్రామ్నుర్ సోప్తలిర్ ఆందిర్. వూర్ వొరొన్క్ వొరొర్ మదత్ కియన ఇంజెర్ అబ్రామున్ సంగ నియమ్ దొసి మత్తెర్.
\s అబ్రామ్ లోతున్ బచి కియ్వల్
\p
\v 14 తమునొర్ పేడల్ లోతున్ పియ్సి వోతెర్ ఇంజెర్ అబ్రామున్ కరె మాత. అహన్ కరె మాత బరొబర్, లడెయ్ కియ్వల్ సిక్సాన్ యేత్‌తుర్ మూంద్ నుహ్క్ అట్ర (318) జన్కున్ తన్వ సంగ పియ్సి, వూర్ రాజలిర్కున్ పియన్ సాటి పెసితొర్. అని దాను ఇన్వల్ నగుర్ వేరి వూర పీచ పియ్తొర్.
\v 15 అని అగనె తన్వ సంగ మన్వలిర్‌కున్ గుబ్డంగ్ గుబ్డంగ్ పాకి కీసి, అద్ నేటి నర్క వూర్ సంగ లడెయ్ కీసి, మెయ్తెర్. బతి వూర్గటల్ తపుసి విత్వలిర్ కహితుర్కున్ దమస్కు నగుడున్ తలవడ బాజ్ మన్వల్ హోబ ఇన్వల్ చహర్ వేరి పూడ్తెర్.
\v 16 అస్కె అబ్రామ్, వోర్ లోతున్ అని వోన దన్-దవ్లతున్ అని వోన్ సంగ మన్వలిర్ వెయ్లొ-మాయ్నలిర్‌కున్ వూర్గటల్ సుటి కీసి తత్తొర్.
\s మెల్కిసెదెక్ అబ్రామున్ ఆసిర్‌వాద్ సియ్వల్
\p
\v 17 కదొర్లయోమెర్ ఇన్వల్ రాజల్ అని వోన్ సంగ మన్వలిర్ రాజలిర్కున్ అబ్రామ్ మెయ్సి వానెకె, సొదొమతొర్ రాజల్ వోన్ బేటె మాయన్ సాటి, సావె\f * \fr 14:17 \fq సావె \ft ఇత్తెకె రాజలిర లొది.\f* ఇన్వల్ లొది వేరి సొత్తొర్.
\v 18 వేరె ఆయ్వ సాలెమ్\f * \fr 14:18 \ft యెరుసలెమున్ మొదొల్ సాలెమ్ ఇందిర్.\f* నగుడొర్ రాజల్ మెల్కిసెదెకు సారింగ్ అని ఆంగుర్క్‌న రస పియ్సి, అబ్రామున్ బేటె మాయ్లె వాతొర్. వేర్ మెల్కిసెదెకు సక్తి వాలె బగవంతనొర్ కటొడల్ ఆందుర్.
\v 19 అస్కె మెల్కిసెదెక్ అబ్రామున్, “హాబడున్ అని దర్తురితున్ గడి కీతొర్ వోర్ మహ సక్తి వాలె బగవంతల్ నీకున్ ఆసిర్‌వాద్ సియిర్.
\v 20 నీ దుస్మన్-దార్కున్ హారి కియ్లె, నీకున్ మదత్ కీతొర్ వోర్ మహ సక్తి వాలె బగవంతన్ డగుర్-పాన్ వాయి” ఇంజెర్ అబ్రామున్ ఆసిర్‌వాద్ సీతొర్. అస్కె అబ్రామ్ తన మెయ్సి తత్తతగటల్, దహ (10) ఈసనల్ ఉంది ఈస మెల్కిసెదెకున్ సీతొర్.
\v 21 అస్కె సొదొమతొర్ రాజల్, “ఇద్ సమ్ది దన్-దవ్లతున్ నిమెయ్ ఇర. బతి బయ్మన్ దార్క్‌న కెయ్దల్ సుటి కియుసి తత్తి వూర్ నా పర్జతున్ నాకున్ సీమ్” ఇంజెర్ అబ్రామున్ సంగ ఇత్తొర్.
\v 22-23 తె అబ్రామ్ సొదొమతొర్ రాజన్, “‘వోన్ ననయ్ దనెవంతల్ కీతొన్’ ఇంజెర్ నిమె ఇంద్కి. అదెన్ సాటి నిహ్గటల్, నన ఉంది చుడుసి నూలె ఆయి, చెపుల్క్‌న వారియ్ ఆయి, బతయ్ గిర్ యేతొన్ ఇంజెర్ హాబర్ అని దర్తురితున్ గడి కీతొర్ మహ సక్తి వాలె బగవంతన పొరొడె వాగ్దన్ కీసి, మత్తొన్.
\v 24 బతి సిరిప్ నా నొవ్-జవన్ లోకుర్ తిత అదెన్ వొపంతొన్. అని నా సంగ వాతుర్ ఆనెర్, యెస్కోల్ అని మామ్రె ఇన్వలిర్‌కున్ వూరంగ్ ఈసంగ్ వూర్కున్ యేత సీమ్” ఇంజెర్ జవబ్ సీతొర్.
\c 15
\s అబ్రామున్ సంగ యెహోవ బగవంతన వాగ్దన్
\p
\v 1 ఇవ్ సమ్దొ జర్గ్‌త పెజె, వోర్ యెహోవల్, అబ్రామున్ దర్సన్‌తె పావె మాసి, “అబ్రామ్, నిమె వెరిమ! నీకున్ నన కాబాడంతొన్. నీకున్ డగుర్ ఇనమ్ పుటంత” ఇంజెర్ వెహ్తొర్.
\v 2 బతి అబ్రామ్, “యే సక్తి వాలె యెహోవ! నిమ్ నాకున్ బతల్ సీతెకె గిర్ బతల్ పాయ్ద? నాకున్ సంతానె సెలె. ఇదెన్ హిందల్ దమస్కు నగుడొర్ యేలియజరె నా రోతున్ ఈసదారల్ ఆంతొర్.
\v 3 ఇచుల! నిమె నాకున్ మరి-మియడ్ సియ్మకి. అదెన్ సాటి ఇంకె, నా సేవ్కలిర్గటల్ వొరొర్ నా జాయ్జతున్ పొరొ ఈసదారల్ ఆంతొర్ కి?” ఇంజెర్ బగవంతన్ పూసి కీతొర్.
\v 4 తె బగవంతల్ అబ్రామున్ సంగ, “వోర్ నీవొర్ ఈసదారల్ ఆయొర్. నిమ్ మియంతి వోర్ మరియె, నీవొర్ ఈసదారల్ ఆంతొర్” ఇంజెర్ వెహ్తొర్.
\p
\v 5 యెహోవల్ అబ్రామున్ డేరత్ బహ్రి తచి, “హాబడెకె సూడ్సి, నీ సంగ ఆయర్తె అవ్ సుకుకున్ కహ. అహ్నె నీవ సంతాన్ గిర్ కహ పర్వి అచొర్ ఆసి దాయర్” ఇంజెర్ ఇత్తొర్.
\p
\v 6 తె అబ్రామ్ యెహోవ బగవంతన్ పొరొ బరొస ఇర్తొర్. అద్ బరొసతున్ హిందలె వోన్ నియత్నొర్ ఇంజెర్ బగవంతల్ వొప్తొర్.
\v 7 అని యెహోవల్ అబ్రామున్ సంగ, “ఇద్ దేసున్ నీకున్ సియన్ సాటినె, కల్దియుల్క్‌న (బాబిలోనియ) దేస్న, ఉర్ ఇన్వల్ నగుడల్ బహ్రి తత్తొన్” ఇంజెర్ ఇత్తొర్.
\v 8 బతి అబ్రామ్, “యెహోవ బగవంత! ఇద్ దేస్ నావ సొంతమ్ ఆంత ఇంజెర్ నాకున్ బహన్ కరె మాయర్?” ఇంజెర్ పూసి కీతొర్.
\v 9 తె బగవంతల్, “మూంద్ సాల్క్‌న పడ్డ, మూంద్ సాల్క్‌న హెరె, మూంద్ సాల్క్‌న గొరె బోకుడ్, ఉంది పురడ్ అని ఉంది పారెవతున్ నహ్గ పియ్సి వర” ఇంజెర్ వెహ్తొర్.
\v 10 అస్కె అబ్రామ్ అవ్ సమ్దిన్ పియ్సి వాతొర్. అవెనగటల్ ఉంది-ఉంది జన్వర్‌తున్ రండ్ టుక్డెంగ్ కీసి, ఉంది టుక్డెతున్ మునె ఉండె ఉంది టుక్డె ఇర్తొర్. బతి పురడున్ అని పారెవతున్ మాత్రమ్ రండ్ టుక్డెంగ్ కియ్మకి.
\v 11 అవెన్ తిందన్ సాటి రాయలిక్ రెయ్తంగ్. బతి అవ్ రాయలికున్ అబ్రామ్ తెహ్చి పూడ్తొర్.
\p
\v 12 అద్ నేటి పోడ్ద్ సొనెకె, అబ్రామున్ చొకొట్ జోప్ పియ్త. అస్కె అగ బెయ్ కహ్చర్ సికటి ఆత.
\v 13 అస్కె యెహోవ బగవంతల్ అబ్రామున్ సంగ, “మొదొల్ నీవ సంతాన్దుర్ దుస్రొ దేస్నె దాంతెర్. అద్ దేస్నుర్ వీర్ ముసపరి వాలిర్కున్ నాలుంగ్ నుహ్క్ (400) సాల్క్ దుక్స సీసెర్ దాసి-పాన్దె ఇరంతెర్.
\v 14 అహన్ దాసి సంతాన్దుర్ ఇగె దన్-దవ్లత్‌నె మల్సి వాంతెర్.
\v 15 నిమె బెయ్ వెడిల్ ఆనల్ వేరి పిసంతి. నిమె సాంతితె పరన్ సుటి కీంతి.
\v 16 నాలుంగ్ పిడింగ్ ఆత పెజె, నీవ సంతాన్దుర్ ఇద్ దేస్నె మల్సి వాంతెర్. బారితెకె అమొరి జాతితుర పాప్ పండంత. అస్కె వూర్కున్ సిక్స సీంతొన్” ఇంజెర్ వెహ్తొర్.
\p
\v 17 పోడ్ద్ సొంజి, సికటి ఆత పెజె, జన్వర్‌క్నంగ్ టుక్డెన్ నడ్డుమ్‌నల్ రమ-రమ గొక్కనె పోయ పెసివల్ వేర్ని అని జగర్నె వేడ్చి సియ్వల్ డివ్టి వీడ్సెర్ సొన్వల్\f * \fr 15:17 \ft ఇదెన అర్తమ్ బగవంతల్ మాయ్నన్ తోడొ బస్కెట్ గిర్ మందంతొర్.\f* వోన్ దిస్త.
\p
\v 18-21 అద్ నేటి యెహోవ బగవంతల్ అబ్రామున్ సంగ నియమ్ ఇర్సి, “ఈజిప్ట్ దేస్న లవిడల్తె, యుప్రటిస్ లవ్డి వేరి, కెనియుల్క్, కెనిజియుల్క్, కద్మానియుల్క్, హిత్తియుల్క్, పెరిజియుల్క్, రెపాయిమియుల్క్, అమొరియుల్క్, కనానియుల్క్, గిర్గసియుల్క్, యెబుసీయుల్క్ ఇన్వలిక్ జాతింగ్ మన్వల్ దేసున్ నీ సంతాన్దున్ సీంతొన్” ఇంజెర్ వాగ్దన్ సీతొర్.
\c 16
\s సారయిన దాసి-వోతడ్ హాగర్
\p
\v 1 అస్కె వేరి, అబ్రామున బాయ్కొ సారయిన్ మరి-మియడ్ ఆయ్మకి. బతి ఉంది ఈజిప్ట్ దేస్న కామ్ కియ్వల్ దాసి-వోతడ్ తాన్గ మత్త. తాన పొరొల్ హాగర్.
\v 2 సారయి అబ్రామున్ సంగ, “సూడ్తి కి, నన మరి-మియడ్ ఆయ్వక్‌నె యెహోవ బగవంతల్ ఇహిన్ కీతొర్. నిమె నా దాసి-వోతడ్ సంగ సొన్. మోక అద్ మరి-మియడ్ ఆయర్తె, వూర్కున్ నా మరి-మియడ లెకతె యేతంతొన్” ఇంజెర్ ఇత్త. తె వోర్ అబ్రామ్ సారయిన గొస్టిత్ వొప్తొర్.
\p
\v 3 తె సారయి, ఈజిప్ట్ దేస్న హాగర్ తనకున్ సవతిన్ దాత్ మన్లె, తన్వొర్ మాడ్సొ అబ్రామున్ సీత. అబ్రామ్ కనాన్ దేస్నగ వాసి, దహ (10) సాల్క్ ఆత పెజె, ఇద్ జర్గ్‌త గట్న ఆంద్.
\p
\v 4 అబ్రామ్ హాగరున్ తోడొ మీండ్త కాడ్కి, అద్ దివొస్క్ మత్త. ఇద్ గొస్టి కరి కీసి, హాగర్ తన్వ మాల్కె సారయిన్తెర్ ననయ్ డగున ఇంజెర్ సోంచ్ కియ్వల్ సురు కీత.
\v 5 అస్కె సారయి అబ్రామున్ తోడొ, “ఇద్ దుక్స నీ హిందల్ నా పొరొ వాత. ననయ్ తాన్ నీకున్ సీతొన్. అద్ ఇంకె దివొస్క్ మన్వల్ కరి కీసి, నాకున్ చుడుర్-పాన్దె సూడ్సెర్ మంత. మా రొపొ బోర్ బాతొర్ ఇన్వల్ యెహోవ బగవంతలె తస్వ కియిర్” ఇంజెర్ ఇత్త.
\p
\v 6 ఇద్ కేంచి అబ్రామ్, “ఇచుల! నీ దాసి నీవ కెయ్దెన్ మంత. తాన్ నీ మన్దె వాత తీర్ కీమ్” ఇంజెర్ సారయిన్ వెహ్తొర్. అస్కె సారయి హాగరున్ బెయ్ దుక్స సీత. తె అద్ ఆక్రిత్ పరర్ ఆసి సొత్త.
\s హాగర్తొర్ పేడల్ ఇస్మయేల్
\p
\v 7 అని హాగర్ ఉస్కె బొమిత సూరు యేరియతె సొన్వల్ సర్దగ మన్వల్ ఉంది చెల్మెత్ కరుమ్ మత్త. అస్కె యెహోవ బగవంతనొర్ వొరొర్ దూతల్ తాన్ కరుమ్ వాతొర్.
\v 8 వోర్ దూతల్, “హాగర్ సారయిన దాసివోతడి, నిమె బగటల్ వాతి? అని బగ సొంజెర్ మంతి?” ఇంజెర్ తాన్ పూసి కీతొర్. తె హాగర్, “నా మాల్కె సారయిన్‌గటల్ పరర్ ఆసి సొంజెర్ మంతొన్” ఇంజెర్ జవబ్ సీత.
\p
\v 9 అస్కె అద్ కేంచి బగవంతనొర్ దూతల్, “నిమె నీ మాల్కెనగ పెజె మల్సి సొంజి, అద్ వెహ్త తీర్ కేంజ.
\v 10 నీవ సంతాన్తున్ వెలె బడి కీంతొన్. అద్ సంతాన్ కహ పర్వి అచొర్ జనొబ ఆంత.
\v 11 ఇంకె నిమె దివొస్క్‌నె మంతి. మొడ్డన్ జల్మ సీంతి. వోన పొరొల్ ఇస్మయేల్\f * \fr 16:11\fq ఇస్మయేల్ \ft ఇత్తెకె బగవంతల్ కేంజన్తొర్ ఇంజెర్ అర్తమ్.\f* ఇంజెర్ దొస. బారితెకె నిమె దుక్సతె ఆడ్తతున్ యెహోవ బగవంతల్ కేంజ్తొర్.
\v 12 నీ మరి ఇస్మయేల్ కేడత జన్వర్‌తున్ మోడి తయర్ ఆంతొర్. వోన్ అని దుస్రుర్ సమ్దిర్‌కున్ జగ్డంగ్ ఆసెరెన్ మందంతంగ్. తన్వుర్ లాక్తుర్ ఇత్తెకె గిర్ వోన్ అర్సి వాయొ” ఇంజెర్ తాన్ వెహ్తొర్.
\p
\v 13 తె హాగర్ తన్వ సంగ వడ్క్‌తొర్ వోన్, “నాకున్ సూడ్వల్ బగవంతని” ఇంజెర్ పొరొల్ దొస్త. బారితెకె, “ఇద్ జాగతగ నాకున్ సూడ్వన్ నన కరలెన్ సూడ్తొన్” ఇంజెర్ ఇత్త.
\v 14 అదెన్ సాటినె అద్ కుహితున్, “బెయెర్-లహయి-రోయి\f * \fr 16:14 \fq బెయెర్-లహయి-రోయి \ft ఇత్తెకె నాకున్ సూడ్వల్ జీవ వాలె యెహోవ బగవంతన చెల్మె.\f*” ఇంజెర్ కేయంతెర్. ఇద్ కుహి కాదెసున్ అని బెరెదు ఇన్వలిక్ చహర్కున్ నడ్డుమ్ మంత.
\p
\v 15 అద్ ఆత పెజె, హాగర్ పెజె మల్సి సొత్త. అబ్రామున్ సాటి మొడ్డన్ జల్మ సీత. అబ్రామ్ తన్వొర్ మరిన్ ఇస్మయేల్ ఇంజెర్ పొరొల్ దొస్తొర్.
\v 16 హాగరున్ ఇస్మయేల్ జల్మ ఆనెకె, అబ్రామున వహి హసి సారుంగ్ (86) సాల్క్ మత్త.
\c 17
\s అబ్రామున్ సంగ బగవంతన నియమ్
\p
\v 1 అబ్రామున వహి నొవద్ నొవ్ (99) సాల్క్ మనెకె, యెహోవ బగవంతల్ వోన్ పావె మాసి, “నన సర్వసక్తి వాలె బగవంతన ఆందున్. నా చర్నతె పాప్న కసుర్ సెల్వక్ తాక. అహన్ కసుర్ సెల్వక్ తాకకితె,
\v 2 నీకున్ అని నాకున్ నడ్డుమ్, ఉంది నియమ్ ఇరంతొన్. అని నీ జనొబత సంకె బెయ్ వెలె బడి కీంతొన్” ఇంజెర్ అబ్రామున్ సంగ వెహ్తొర్.
\p
\v 3 అస్కె అబ్రామ్ సతెలమ్ బూడ్ అర్సి, కాల్ కర్తొర్. తె బగవంతల్ వోన్ సంగ ఇహిన్ వెహ్తొర్:
\v 4 “ఇచుల, కేంజ! నావ నియమ్ నీ సంగ ఇర్తొన్. నిమె వెలె జాతిన్ బాబొని ఆంతి.
\v 5 ఇంగెడల్ నీవ పొరొల్ అబ్రామ్\f * \fr 17:5 \fq అబ్రామ్ \ft ఇత్తెకె మాని కియ్వల్ బాబొ.\f* ఆయొ. బారితెకె నీకున్ వెలె జాతినొర్ బాబల్ కీంతొన్. అదెన్ సాటి నీ పొరొల్ అబ్రాహమ్.\f * \fr 17:5 \fq అబ్రాహమ్ \ft ఇత్తెకె వెలె కాన్‌దాన్కున్ బాబొ.\f*
\v 6 నన నీవ సంతాన్ద వేలి బర్పుర్ పండి సీనల్ కీసి, వూర్కున్ వెలె జాతింగ్ కీంతొన్. వూర్గటల్ కహితుర్ రాజలిర్ గిర్ ఆంతెర్.
\v 7 పిడినంగ్-పిడింగ్ నాకున్, నీకున్ అని నీవ సంతాన్దున్ నడ్డుమ్ నియమ్ ఇర్సెర్ మంతొన్. బస్కెట్ నీకున్ అని నీ సంతాన్దున్ గిర్ నన బగవంతల్ ఆసి మందంతొన్.
\v 8 అచొరె ఆయ్వ, నిమె ఇంకె పర్దేసిన్ దాత్ మన్వల్, ఇద్ పూరొ కనాన్ దేస్ బస్కెట్, నీ కాన్‌దాన్‌తుర సొంతమ్ ఆంత. మీ సమ్దిర్‌కున్ బగవంతల్ ఆసి, మందంతొన్” ఇంజెర్ ఇత్తొర్.
\p
\v 9 బగవంతల్ అబ్రాహమున్ తోడొ, “పిడినంగ్-పిడింగ్ నిమె అని నీవ కాన్‌దాన్తుర్ ఇద్ నియమున్ వొప్సి, తాన్ పియ్సి తాక లాగర్.
\v 10 నాకున్ అని నీకున్, నీ పెజెయ్ నీవ సంతాన్దున్ నడ్డుమ్ మన్వల్, మిరట్ పియ్సి తాక్వల్ నావ నియమ్ ఇదె ఆంద్: మిహ్గటల్ హర్ వొరొర్ మాడ్స తోల్ కత్రి కియుస\f * \fr 17:10 \fq తోల్ కత్రి కియుస్వల్ \ft వూర జాతితగ మొడ్డల్ పుట్సి ఆట్ రోజ్క్‌నె వోన సంసారత మునెత తోల్ కత్రి కీంతెర్. ఇద్ కార్వయ్‌తున్ తోల్ కత్రి కియుస్వల్ ఇంతెర్.\f* లాగర్.
\v 11 తోల్ కత్రి కియుస్వల్ కార్య కీతెకె, అద్ నాకున్ అని నీకున్ నడ్డుమ్ మన్వల్ నియమ్న నిసనిత్ దాత్ మందంత.
\v 12-13 నీ రోత్ రొపొ పుట్తుర్ హర్ పిడితుర్ మొడ్డలిర్‌కున్ ఆట్ (8) రోజ్క్‌న వహితె తోల్ కత్రి కియుస లాగర్. నీవ రోతగ పుట్తుర్‌కున్ అని నీవుర్ దాసి మాయ్నలిర్‌కున్\f * \fr 17:12-13 \fq నీవుర్ దాసి మాయ్నలిర్‌కున్ \ft ఇత్తెకె నిమె మియ్తుర్ ఆయ్వ యేచ్చి తత్తుర్ వూర్.\f* గిర్, ఇద్ కార్య నిమె తప్వక్ కియ లాగర్. అస్కె మీవ మేందొడగ నావ బస్కెట్ మన్వల్ నియమ్న నిసనిత్ దాత్ ఇద్ మందంత.
\v 14 బోర్తె తోల్ కత్రి కియుసొరొ, వోర్ నావ నియమున్ తప్సి తాక్త లెకతె వాంతొర్. ఆతొన్ నావ పర్జతల్ వొరొర్ ఇంజి వొపొన్” ఇంజెర్ వెహ్తొర్.
\s వాగ్దన్‌తొర్ పేడల్ ఇసక్
\p
\v 15 బగవంతల్ అబ్రాహమున్ తోడొ, “నీవ బాయ్కొన్ సారయి ఇంజెర్ కేయ్మ. బారితెకె ఇంగెడల్ తాన పొరొల్ సారల్.\f * \fr 17:15 \fq సారల్ \ft ఇత్తెకె రాజన మియడ్ ఇంజెర్ అర్తమ్.\f*
\v 16 నన తాన్ ఆసిర్‌వాద్ సీసి, తాన్గటల్ నీకున్ వొరొర్ పేడన్ జల్మ సియుసంతొన్. హో! కరలెన్ తాన్ ఆసిర్‌వాద్ సీంతొన్. తాన్గటల్ పూనంగ్-పూనంగ్ జాతింగ్ పుటనుంగ్. వూర్గటల్ కహితుర్ రాజలిర్ గిర్ ఆంతెర్” ఇంజెర్ వెహ్తొర్.
\p
\v 17 అస్కె అబ్రాహమ్ బగవంతన్ కాల్ కర్సి, లగ్-బగ్ నూర్ (100) వర్సనొర్ మాత్రన్ మరి-మియడ్ ఆనిర్ కి? నొవద్ (90) వర్సన మాతరి సారల్ జల్మ సియర్ కి? ఇంజెర్ తన్వ తన సోంచ్ కీసి కవ్తొర్.
\p
\v 18 అని అబ్రాహమ్ బగవంతన్ తర్సొ, “నా పేడల్ ఇస్మయేల్ నా ఈసదారల్ ఆనుర్ ఇంజి, ఆస కీసెర్ మంతొన్” ఇంజెర్ వెహ్తొర్.
\p
\v 19 బతి బగవంతల్, “అహన్ ఆయొ! నీ బాయ్కొ సారల్ నీ సాటి వొరొర్ మొడ్డన్ జల్మ సీంత. వోర్ మొడ్డన్ నిమ్ ఇసక్\f * \fr 17:19 \fq ఇసక్ \ft ఇత్తెకె కవ్‌వల్.\f* ఇంజెర్ పొరొల్ ఇరన. వోన్ సంగ నావ నియమ్ ఇరంతొన్. అద్ నియమ్ వోన్ అని వోన కాన్‌దాన్తున్ సాటి బస్కెట్ గిర్ మందంత.
\v 20 నిమె ఇస్మయేల్‌తున్ బారెతె కీత పార్తన నన కేంజ్తొన్. వోన్ నన ఆసిర్‌వాద్ సీసి, వోన సంతాన్దున్ బడి కీంతొన్. వోర్ బార (12) కాన్‌దనుర్ డగుక్ రాజలిర్కున్ మియంతొర్. అవ్ బార కాన్‌దాన్క్‌నుర్ మీరె మాసి డగుర్ జాతి ఆంతెర్.
\v 21 బతి వాయ్వల్ సాల్ ఇదె గట్కతె సారల్ జల్మ సియ్వల్ ఇసకున్ సంగ నావ నియమున్ సురు కీంతొన్” ఇంజెర్ వెహ్తొర్.
\v 22 అబ్రాహమున్ సంగ వడ్క్‌వల్ ఆత పెజె, బగవంతల్ సొత్తొర్.
\p
\v 23 అస్కె అబ్రాహమ్, బగవంతల్ తన్వ సంగ వెహ్త తీర్, అదె దివొస్నె తన్వొర్ మరి ఇస్మయేల్‌త సంసారత తోల్ కొయ్తొర్. తన్వ రోతగ మన్వలిర్ సమ్దిర్ మాడ్సతున్\x # \xo 17:23 \xt పుట్‌గడ్మి 17:12-13\x* గిర్ (ఇత్తెకె సేవ్కలిర్, దాసిర్ అని వూరెర్ మర్కున్) అహ్నె కీతొర్.
\p
\v 24-25 అబ్రాహమ్ తోల్ కత్రి కియుస్నెకె, వోన వహి నొవద్ నొవ్ (99) సాల్క్ మత్త. వోనొర్ మరి ఇస్మయేల్‌తున్ తేర (13) సాల్క్‌న వహి మత్త.
\v 26 అబ్రాహమ్ అని తన్వొర్ మరి ఇస్మయేల్ ఇవిర్తె ఉందియ్ దియ తోల్ కత్రి కియుస్తెర్.
\v 27 తన్వ రోన్ మన్వలిర్ సమ్దిర్ మాడ్స, తన్వ రోన్ జల్మ ఆతెర్ దాసిర్ గిర్, వోర్ కొతనె యేచ్చి తత్తుర్ వూర్ సమ్దిర్ గిర్, అబ్రాహమున్ సంగ తోల్ కత్రి కియుస్తెర్.
\c 18
\s అబ్రాహమున్ మువిర్ వెర్తలిర్ దిస్వల్
\p
\v 1 అబ్రాహమున్ యెహోవ బగవంతల్ ఉండె ఉంది జోక పావె మాతొర్. అబ్రాహమ్, మామ్రె ఇన్వన జాగతగ మన్వలిక్ డగుక్ మరకున్ కరుమ్ పిసెర్ మనెకె, ఉంది దియ బార్ దుపరి వోర్ తన్వ డేరత సర్దగ ఉచ్చి మత్తొర్.
\v 2 అహన్ వోర్ తల తహ్చి మునె సూడ్నెకె, మువ్విర్ మాయ్నలిర్ వోన్ నిల్సి దిస్తెర్. వోర్ వూర్కున్ సూడ్త బరొబర్, బేటె మాయన్ సాటి, డేరతల్ విచ్‌చెర్ సొంజి, డండొస్ దొస్తొర్.
\v 3 అని, “నా మాల్కలిర్‌నిట్! నన మీ సేవ్కన ఆందున్. నావ మాన్-పాన్ యేత్వక్‌నె సొన్మట్.
\v 4 నన కాల్క్ నొర్లె యేర్ తరుసంతొన్. కాల్క్ నొర్సి, ఇద్ మరత దడ్మితగ మిరట్ ఆరమ్ యేతట్.
\v 5 మీ సేవ్కన ఇంజెర్ నహ్గ వాత కాడ్కి, మిరట్ తిన్లె కానె తరంతొన్. తిత పెజె, మిరట్ సొంద వచొ” ఇంజెర్ ఇత్తొర్. తె వూర్ “నిమ్ వెహ్తపె కీమ్” ఇంజెర్ వెహ్తెర్.
\p
\v 6 అస్కె అబ్రాహమ్ డేరతగ మన్వల్ సారన్గ వెయ్నె సొంజి, “నిమె మూంద్ అడ్డెంగ్ చొకొట్న పిండి పిస్క్‌సి, వెయ్నె సారింగ్ సుర” ఇంజెర్ వెహ్తొర్.
\v 7 అని అబ్రాహమ్ మూరన మందతగ విచ్‌చెర్ సొంజి, ఉంది తాజ్యల్ పడ్డతున్ తచి, సేవ్కనగ సీతొర్. తె వోర్ తాన్ కొయ్సి వెయ్నె అట్తొర్.
\v 8 అస్కె అబ్రాహమ్ పాల్, దహి, తన అటుసీత కానె పియ్సి సొంజి, వూర్ మాయ్నలిర్ మునె ఇర్తొర్. వూర్ తినెకె, వూర్ కరుమ్ అద్ మరత్ బూడ్ వోర్ నిల్సి మత్తొర్.
\p
\v 9 వూర్, “నీ బాయ్కొ సారల్ బగ మంత?” ఇంజెర్ పూసి కీతెర్. తె, “ఇగెనె, డేరతగ మంత” ఇంజెర్ అబ్రాహమ్ వెహ్తొర్.\fig |CO00655B.TIF|col|||వెర్తలిర్ తినెకె సారల్ డేరత్ రొపొ మన్వల్|18:9\fig*
\v 10 అస్కె వూర్గటల్ వొరొర్, “వాయ్వల్ సాల్ ఇదె గట్కతె తప్వక్ నిహ్గ మల్సి వాంతొన్. అస్కె వేరి నీ బాయ్కొ సారల్ మొడ్డన్ జల్మ సీసి మందంత” ఇంజెర్ వెహ్తొర్. సారల్ అబ్రాహమున్ పెజె డేరత సర్దగ నిల్సి, ఇవ్ సమ్దొ గొస్టింగ్ కేంచెర్ మత్త.
\v 11 అబ్రాహమ్ అని సారల్ ఇవిర్తె బెయ్ మాతరి-మాత్రల్ ఆతెర్. ఉండె తాన మరి-మియడ్ ఆయ్వల్ వకత్ గిర్ వీడ్సి సొత్త.
\v 12 అదెన్ సాటి సారల్ తన్వ తన ముస-ముస కవ్సెర్, “ననతె తాకద్ సెలె అద్ మాతరిన ఆందున్. నా మాడ్సొ మాత్రల్ ఆత పెజె గిర్ నాకున్ ఉండె ఈతల్ ఆనంద్న కార్య జర్గరియ్?” ఇంజెర్ ఇత్త.
\v 13 అస్కె యెహోవల్ అబ్రాహమున్ సంగ, “సారల్ బారి కవ్త? ‘నన మాతరిన ఆతొన్. నాకున్ కరలెన్ మొడ్డల్ పుట్టనిర్ కి?’ ఇంజెర్ బారి ఇత్త?” ఇంజెర్ పూసి కీతొర్.
\v 14 అని, “యెహోవ బగవంతల్ ఆయ్వల్ నన కియ పరొన్ అద్ బతయ్ మంత కి? నన వాయ్వల్ సాల్ ఇద్ గట్కతె నిహ్గ మల్సి వాంతొన్. సారల్ మొడ్డన్ జల్మ సీసి మందంత” ఇంజెర్ వెహ్తొర్.
\p
\v 15 తె సారల్ వెరిసి, “నన కవ్మకి” ఇంజెర్ ఇత్త. తె యెహోవ బగవంతల్, “అహన్ లబడ్ వెహ్మ, నిమె కవ్తి” ఇంజెర్ ఇత్తొర్.
\s అబ్రాహమ్ బగవంతన్ సవల్క్ పూసి కియ్వల్
\p
\v 16 అస్కె వూర్ మాయ్నలిర్ అగటల్ తేచ్చి, సొదొమ నగుడెకె సూడ్తెర్ అని దాంతొమ్ ఇంజెర్ పెసితెర్. వూర్కున్ సారి కీసెర్, అబ్రాహమ్ గిర్ జరసి లక్ సొత్తొర్.
\p
\v 17 అస్కె యెహోవ బగవంతల్ తన్వ తన, “నన కియ్వల్ కార్వెయ్ అబ్రాహమున్ వెహ్వక్ మకుసొన్.
\v 18 అబ్రాహమ్ సక్తి వాలె బెయ్ డగుర్ జాతితున్ మొదొడొర్ బాబొ ఆంతొర్. వోన్ హిందల్ ఇద్ దునియతగ సమ్ది జాతినుర్ ఆసిర్‌వాద్క్ యేతనిర్.
\v 19 బహన్ ఇత్తెకె, వోన్ నన నేమి కీతొన్. వోర్ తన్వ మరి-మియడున్ అని తంగ్మరి-తంగ్మియక్ సమ్దిర్‌కున్, నావ సతె సరి-మారగ్నె చొకొటె తాకుసంతొర్. ఇద్ తీర్దె అబ్రాహమున్ సీత వాగ్దన్ పూరి కీంతొన్” ఇంజెర్ వెహ్తొర్.
\p
\v 20 అని యెహోవల్ అబ్రాహమున్ సంగ, “సొదొమ అని గొమొర నగుక్నెర పాప్ జాస్తి ఆత. అద్ పాప్న నాంద్ నన కేంజ్తొన్.
\v 21 అద్ కేంజ్తతున్ పియ్సి, వూర్ కరల్ అచొర్ వెలె పాప్ కీతెర్ కి సెలె ఇన్వల్ రెయ్సి సొంజి, కరి కీంతొన్” ఇంజెర్ వెహ్తొర్.
\v 22 మువిర్గటల్ ఇవిర్ సొదొమతెకె సొత్తెర్. బతి యెహోవల్ అబ్రాహమున్ సంగనె మత్తొర్.
\v 23 అస్కె అబ్రాహమ్ యెహోవ బగవంతన్ కరుమ్ సొంజి, “నిమె కరెబలిర్ బరొబర్, నియత్నుర్‌కున్ గిర్ కరలెన్ నాసెడమ్ కీంతి కి?
\v 24 ఉంది మోక అద్ నగుడగ పనస్ (50) జన్క్ నియత్నుర్ మంతెర్ బతలొ? అగ మన్వలిర్ పనస్ (50) జన్క్ నియత్నుర్ హిందల్ తెర్, అద్ నగుడున్ బచి కియ్వి కి?
\v 25 కరెబలిర్కున్ జకన్ సాటి పనస్ (50) జన్క్ నియత్నుర్‌కున్ నాసెడమ్ కీకితె, వూర్ బరొబర్ వీర్కున్ గిర్ సిక్స అరంత. బతి నియత్నుర్‌కున్ నిమె తప్వక్ బచి కీంతి. బారితెకె జగ్దునియతుర్ సమ్దిర్‌కున్ నాయ్ద తస్వ కియ్వని ఆంది” ఇంజెర్ ఇత్తొర్.
\v 26 అస్కె యెహోవ బగవంతల్, “సొదొమ నగుడగ పనస్ (50) జన్క్ నియత్నుర్ దిసనిర్తె, వూర్ సాటి అద్ నగుడున్ బచి కీంతొన్” ఇంజెర్ జవబ్ సీతొర్.
\v 27 అస్కె అబ్రాహమ్, “ఇచుల, నన దుబ్బత అని నీర్తున్ దాత్నొన ఆందున్. తెర్ బతి, నన ఉండె ఉంది జోక హిమత్ కీసి, నీకున్ సవల్ పూసి కీసెర్ మంతొన్.
\v 28 ఉంది మోక వూర్ పనస్ (50) జన్క్ నియత్నుర లెకతల్ సియ్విర్ (5) జన్క్ కమి ఆతెకె, అద్ నగుడున్ బచి కియ్వి కి?” ఇంజెర్ మర్ల పూసి కీతొర్. తె, “అగ చాలిస్ సియ్విర్ (45) జన్క్ నియత్నుర్ మోక నాకున్ దిసనిర్తె, అద్ నగుడున్ నాసెడమ్ కియొన్” ఇంజెర్ బగవంతల్ ఇత్తొర్.
\v 29 అబ్రాహమ్ వోన్ సంగ, “ఉంది మోక సిరిప్ చాలిస్ (40) జన్క్ నియత్నుర్ అగ దిసనిర్తె?” ఇంజెర్ పూసి కీతొర్. తె, “అగ చాలిస్ (40) జన్క్ నియత్నుర్ దిస్తెకె గిర్, వూర్ హిందల్ అద్ నగుడున్ నాసెడమ్ కియొన్” ఇంజెర్ బగవంతల్ ఇత్తొర్.
\v 30 అస్కె అబ్రాహమ్ ఇద్ కేంచి, “పర్బు, నా పొరొ సోంగున్ వాయ్మ. ఉండె ఉంది జోక పూసి కీంతొన్. ఉంది మోక తీస (30) జన్క్ నియత్నుర్ అగ దిసనిర్తె?” ఇంజెర్ పూసి కీతొర్. తె “తీస (30) జన్క్ దిస్తెక్ గిర్ నాసెడమ్ కియొన్” ఇంజెర్ బగవంతల్ వెహ్తొర్.
\p
\v 31 అబ్రాహమ్, “ఇచుల, నా పర్బు నీ సంగ ఉండె ఉంది జోక వడ్కక ఇంతొన్. వీస (20) జన్క్ నియత్నుర్ అగ దిసనిర్తె?” ఇంజెర్ పూసి కీతొర్. తె బగవంతల్, “వీస జన్క్ నియత్నుర్ దిస్తెకె గిర్, వూర్ హిందల్ అద్ నగుడున్ నాసెడమ్ కియొన్” ఇంజెర్ వెహ్తొర్.
\p
\v 32 అబ్రాహమ్, “పర్బున్ సోంగ్ వాయ్వెకె, ఆక్రిత్ ఉంది జోక వడ్కంతొన్. సిరిప్ దహ (10) జన్క్ నియత్నుర్ అగ దిసనిర్తె?” ఇంజెర్ పూసి కీతొర్. తె బగవంతల్, “దహ జన్క్ నియత్నుర్ దిస్తెకె గిర్ అద్ నగుడున్ నాసెడమ్ కియొన్” ఇంజెర్ ఇత్తొర్.
\p
\v 33 అని యెహోవ బగవంతల్ అబ్రాహమున్ తోడొ వడ్క్‌త పెజె సొత్తొర్. అస్కె అబ్రాహమ్ తన్వ డేరతగ మల్సి వాతొర్.
\c 19
\s లోతునుర్ వెర్తలిర్
\p
\v 1 అద్ నేటి నుల్పె ఆనెకె, ఇవిర్ బగవంతనుర్ దూతలిర్ సొదొమ ఇన్వల్ నగుడె వాతెర్. అస్కె లోతు అద్ నగుడ నాల్విర్ ఉద్వల్ జాగతగ\f * \fr 19:1 \ft నగుడ గేటున్ కరుమ్న జాగ.\f* ఉచ్చి మత్తొర్. వోర్ వూర్కున్ సూడ్సి, తేచ్చి సొంజి, కాల్క్ కర్తొర్.
\v 2 అని, “మాల్కలిర్‌నిట్! నన మీ సేవ్కన ఆందున్. దయ కీసి నా రోన్ వరట్. కాల్క్ నొర్సి, రాతున్ మంట్. అని సక్రెన్ తేచ్చి, మీ సరి మిరట్ సొంద వచొ” ఇంజెర్ లోతు ఇత్తొర్. బతి వూర్, “సెలె-సెలె నేట రాతున్ ఇగె బహ్రినె ఆరమ్ యేతంతొమ్” ఇంజెర్ ఇత్తెర్.
\p
\v 3 బతి లోతు వూర్కున్ జుల్మ కీత కాడ్కి, వోన రోన్ సొత్తెర్. వోర్ వూర్ సాటి సారింగ్ సురుసి, పొహుంచర్ కీతొర్. తె వూర్ తిత్తెర్.
\p
\v 4 అని వూర్ నరుమ్లె ఆనెకెనె అద్ సొదొమ నగుడంగ్ నాలుంగ్ మూలనల్ చుడుక్ కాండిర్గటల్ తె, డగుక్ మాయ్నలిర్ వేరి, సమ్దిర్ మీరె మాసి, అద్ రోతున్ సిర్ముట్ గేర్-పాతెర్.
\v 5 అని వూర్ లోతున్ కేయ్సి, “నేండ్ నిహ్గ నిద్ర కియ్లె, వాతుర్ మాయ్నలిర్ బగ మంతెర్? మమొట్ వూర్ సంగ మీండయ్ లాగర్. వూర్కున్ బహ్రి పియ్సి వర” ఇంజెర్ ఇత్తెర్.
\v 6 తె లోతు కావడ్ తెరిసి, వూర్గ బహ్రి వాసి, తన్వ కావడ్ బహిడల్ కెహ్తొర్.
\v 7 అని, “నా తాదల్-తముక్నిట్! వటియె, ఇద్ కరబ్ కామ్ కియ్మట్” ఇంజెర్ జుల్మ కీతొర్.
\v 8 అని “కేంజట్! నావంగ్ రండ్ కోరొ పేకింగ్ మంతంగ్. మిరట్ వొప్తెకె, అవెకున్ మిహ్గ పియ్సి వాంతొన్. మీకున్ దిల్తె వాతప్ అవెన్ కీమ్ట్. బతి నా రోన్ వాతుర్ వెర్తలిర్‌కున్ బతయ్ కియ్మట్” ఇంజెర్ ఇత్తొర్.
\v 9 తెర్ బతి వూర్, “దుస్రొ దేస్నల్ వాసి, మాకున్ తస్వ కియ్లె నీకున్ బోర్ అదికార్ సీతొర్? బగ్ల జర్గ! సెలెతె వూర్ మాయ్నలిర్‌కున్ తెర్, నీకునె వెలె తక్‌లిబ్ కీంతొమ్” ఇంజెర్ ఇత్తెర్. అని లోతున్ పొరొ ముచ్లి అర్సి, కావడున్ వొహన్ సాటి కరుమ్ వాతెర్.
\p
\v 10 అస్కె రొపొ మన్వలిర్ ఇవిర్ మాయ్నలిర్ లోతున్ రొపొ ఊమ్సి, కావడ్ కెహ్తెర్.
\v 11 బహ్రి మన్వలిర్ చుడుక్ కాండిర్గటల్ తె, డగుక్ మాయ్నలిర్ వేరి, సమ్దిర నదుర్ బంద్ కీతెర్. తె వూర్కున్ రోత డెరొట పుట్వ సొంజి, మహ్క్‌సి-మహ్క్‌సి హటె మాతెర్.
\s లోతు సొదొమతల్ సొన్వల్
\p
\v 12 అస్కె వూర్ వెర్తలిర్ లోతున్ సంగ, “ఇద్ నగుడె నీవుర్ ఉండె బోరె మంతెర్ కి? మర్క్, మియక్, సడిర్, ఉండె బోరె గిర్ ఆయి మత్తెకె, వూర్కున్ ఇగెటల్ బహ్రి పియ్సి సొన్.
\v 13 బారితెకె మమొట్ ఇద్ నగుడున్ నాసెడమ్ కీంతొమ్. ఇద్ నగుడె మన్వలిర పాప్ జాస్తి ఆత కాడ్కి, తేన్ నాసెడమ్ కియ్లె యెహోవ బగవంతల్ మాకున్ రొహ్తొర్” ఇంజెర్ వెహ్తెర్.
\v 14 అదెన్ సాటి లోతు బహ్రి సొంజి, తన్వంగ్ మియకున్ తుంగ్వలిర్ సడిర్ తోడొ, “యెహోవ బగవంతల్ ఇద్ నగుడున్ నాసెడమ్ కియ్వల్ మంతొర్. తేదట్! ఇద్ నగుడున్ సుటి కీసి, వెయ్నె దాకట్” ఇంజెర్ ఇత్తొర్. బతి వూర్ సడిర్, వటి మజక్ కీంతొర్ ఇంజి సోంచ్ కీతెర్.
\p
\v 15 బెయ్ సక్రెన్ బగవంతనెర్ దూతలిర్ లోతున్ లహ్కి కీసి, “ఇద్ నగుర్ నాసెడమ్ ఆయ్వల్ మంత. తేన్ బరొబర్ నిమె నాసెడమ్ ఆయ్వక్ మన్లె, నీ బాయ్కొన్ అని నీవంగ్ రండ్ మియకున్ ఇగెటల్ పియ్సి సొన్!” ఇంజెర్ ఇత్తెర్.
\p
\v 16 బతి లోతు సొన్లె లహ్కి వర్మకి. తె బగవంతనెర్ దూతలిర్ లోతున్, వోన వెయ్లొన్ అని వోనంగ్ రండ్ మియక్నంగ్ కెయ్క్ పియ్సి, అద్ నగుడల్ బహ్రి తత్తెర్. అహన్ యెహోవ బగవంతల్ లోతున్ పొరొ దయ తొహ్తొర్.
\v 17 బహ్రి తత్త పెజె, వూర్గటల్ వొరొర్ దూతల్, “మీవ జీవ దకుసన్ సాటి సొడియట్! పెజె మల్సి సూడ్మట్! ఇద్ లొదితగ నడ్డుమ్ బగనె ఆగ్మట్! మిరట్ నాసెడమ్ ఆయ్వక్‌నె, అద్ గుటతెకె పరర్ ఆసి సొంట్!” ఇంజెర్ వెహ్తొర్.
\p
\v 18 బతి లోతు వోన్ సంగ, “అహన్ ఆయొ, మాల్క!
\v 19 నీ సేవ్కల్ ఆయ్వల్ నా పొరొ నీకున్ కివుల్ వాత. నావ జీవ బచి కియన్ లాసి, నా పొరొ వెలె దయ తొహ్తి. బతి గుటతెకె సొంజెర్ మనెకెన్ అద్ గండమ్ వాసి, సాంతొనొ బతలొ.
\v 20 ఇచుల! నన విచ్చి యెవ్నల్, అద్ చుడుర్ నార్ కరుమ్ మంత. అద్ నాటె సొంద సీమ్. అగ సొత్తెకె, నా జీవ దకంత” ఇంజెర్ కోర్తొర్.
\v 21 తె బగవంతనొర్ దూతల్, “ఆయి మంజె, ఇద్ గొస్టిత్ గిర్ వొపంతొన్. నిమె కోర్తపె, అద్ చుడుసి నాటున్ నాసెడమ్ కియొన్.
\v 22 బతి అద్ నాటె వెయ్నె విచ్‌చెర్ సొన్. నిమె అగ యెవ్నల్ వేరి, నన బతయ్ కియ పరొన్” ఇంజెర్ వెహ్తొర్. అదెన్ సాటినె అద్ చుడుసి నాటున్ సోయరు\f * \fr 19:22 \fq సోయరు \ft ఇత్తెకె హెబ్రి బాసతె చుడుర్.\f* ఇన్వల్ పొరొల్ వాత.
\s సొదొమ అని గొమొర నగుక్ నాసెడమ్ ఆయ్వల్
\p
\v 23 తె లోతు సోయరు ఇన్వల్ నాటె యెవ్నెకెతె పోడ్ద్ పెసిత.
\v 24 అస్కె యెహోవ బగవంతల్, సొదొమ అని గొమొర ఇన్వలిక్ నగుకున్ పొరొ, హాబడల్ పొత్వల్ గందొక్ అని తడ్మి గొకంగ్ పిర్దున్ మోడి అరుస్తొర్.\fig |co00656b.TIF|col|||హాబడల్ పిర్దున్ మోడి గందొక్ అని తడ్మి అరుస్వల్|19:24\fig*
\v 25 అవ్ నగుకున్ అని పూరొ లొదితున్ నాసెడమ్ కీతొర్. అవెనగ మన్వలిర్ సమ్దిర్ మాయ్నలిర్ అని జాడి-పోదెలంగ్ గిర్ నాసెడమ్ ఆతంగ్.
\p
\v 26 బతి లోతున బాయ్కొ వోన్ సంగ వాసెర్ మనెకె, పెజె మల్సి సూడ్త కాడ్కి,\x # \xo 19:26 \xt పుట్‌గడ్మి 19:17\x* అద్ సాసి, సొవొడ పుత్ల ఆత.
\p
\v 27 బెయ్ సక్రెన్ అబ్రాహమ్ బగవంతన్ సంగ వడ్క్‌త\f * \fr 19:27 \fq బగవంతన్ సంగ వడ్క్‌త \ft సెలెతె బగవంతన్ మునె నిల్త.\f* జాగతగ సొత్తొర్.
\v 28 అని సొదొమ, గొమొర అని అద్ లొదిత యేరియ సమ్దొ గిర్ దిహన్తె సూడ్తొర్. తె అద్ పూరొ యేరియతల్ డగుర్ కొల్మితల్ పోయ పెసితపినయ్ కుమ-కుమ పోయ పెసిసెర్ మత్త.
\v 29 బతి బగవంతల్ అబ్రాహమ్ కోర్తతున్ హేతు కీసి, అద్ లొదితంగ్ నగుకున్ నాసెడమ్ కీనెకె, లోతున్ బచి కీతొర్.
\s లోతు అని వోనంగ్ మియక్
\p
\v 30 అద్ ఆత పెజె, లోతు సోయరు ఇన్వల్ నాటె మన్లె వెరిసి, తన్వంగ్ రండ్ మియకున్ సంగ గుటత్ పొరొ సొత్తొర్. అగ ఉంది బుయరితగ వూర్ పిసెర్ మత్తెర్.
\v 31 అహన్ పిసెర్ మనెకె, ఉంది దియ తక్క, సేలడున్ సంగ, “సమ్దిన్ దాత్ మర్మింగ్ ఆసి, మరి-మియడ్ ఆయ్లె, ఇగె బోరె మాయ్నలిర్ సెలుర్. అని మా బాబల్తె వెడిల్ ఆసెర్ మంతొర్.
\v 32 వోన్ ఆంగుర్క్‌న కల్ ఉహ్చి, కేలి సెల్వక్ ఆత పెజె, వోన్ సంగ మీండ్కట్. ఇహిన్ మరట్ బాబన్ సంగ మరి-మియడ్ ఆసి, మావ కాన్‌దాన్తున్ రాకి కీకట్” ఇంజెర్ వెహ్త.
\v 33 అద్ నేటి రాతున్ అవ్ సేలడ్ రండ్ ఆసి, బాబొన్ ఆంగుర్క్‌న కల్ ఉహ్తంగ్. డగుర్ మియడ్ రొపొ సొంజి, బాబొన్ సంగ మీండ్త. అద్ బస్కె మీండ్తయో, బస్కె తేచ్చి సొత్తయో, వోన్ బతయ్ దాద్ సెలె.
\v 34 దుస్రొ నేటి సక్రె, తక్క సేలడున్ సంగ, “కేంజ! నన నినెత రాతున్ బాబన్ సంగ మీండ్తొన్. నేట రాతున్ గిర్ వోన్ ఆంగుర్క్‌న కల్ ఉహ్కట్. నిమె రొపొ సొంజి, వోన్ సంగ మీండ. ఇహిన్ మరట్ బాబన్ సంగ మరి-మియడ్ ఆసి, మావ కాన్‌దాన్తున్ రాకి కీకట్” ఇంజెర్ వెహ్త.
\v 35 అద్ నేటి రాతున్ గిర్ రండుతె మీరె మాసి బాబొన్ ఆంగుర్క్‌న కల్ ఉహ్తంగ్. అని చుడుర్ మియడ్ రొపొ సొంజి, వోన్ సంగ మీండ్త. అద్ బస్కె మీండ్తయో, బస్కె తేచ్చి సొత్తయో, వోన్ దాద్ సెలె.
\v 36 అహన్ లోతునంగ్ రండుతె మియక్ తమ్వొర్ బాబొన్ హిందల్ దివొస్క్ రెహె మాతంగ్.
\p
\v 37 డగుర్ మియడ్ వొరొర్ మొడ్డన్ జల్మ సీసి, వోన పొరొల్ మోయబ్\f * \fr 19:37 \fq మోయబ్ \ft ఇత్తెకె నా బాబొన్ హిందల్.\f* ఇంజెర్ దొస్త. వేర్ మోయబ్ ఇంకె మన్వల్ మోయబ్ జాతితెర్కున్ మొదొడొర్ మాయ్నల్ ఆందుర్.
\v 38 చుడుర్ మియడ్ గిర్ వొరొర్ మొడ్డన్ జల్మ సీసి, వోన పొరొల్ బెన్-అమ్మి ఇంజెర్ దొస్త. వేర్ బెన్-అమ్మి\f * \fr 19:38 \fq బెన్-అమ్మి \ft ఇత్తెకె నా లాగ్తొనల్ జల్మ ఆతొర్ మరి.\f* ఇంకె మన్వల్ అమ్మొను జాతితెర్కున్ మొదొడొర్ మాయ్నల్ ఆందుర్.
\c 20
\s అబ్రాహమ్ గెరార్ నగుడె సొన్వల్
\p
\v 1 అబ్రాహమ్ కనాన్ దేస్న కాలన్ బాజ్న నెగెబు ఇన్వల్ ఉస్కె బొమితెకె సొత్తొర్. అగటంగ్ కాదెస్ అని సూరు నగుకున్ నడ్డుమ్ మన్వల్ గెరార్ ఇన్వల్ నగుడె పిసెర్ మత్తొర్.
\p
\v 2 అస్కె అబ్రాహమ్ తన్వ బాయ్కొ సారన్ బారెతె, “ఇద్ నావ సేలడ్ ఆంద్” ఇంజెర్ వెహ్తొర్. తె గెరార్తొర్ అబిమెలెక్ రాజల్ తన్వ రోన్ సారన్ కేయుస్తొర్.
\v 3 అద్ నేటి రాతున్ బగవంతల్ అబిమెలెకున్ కంజ్-కాటెనె దిసి, “నీ రోన్ కేయుస్త అద్ వెయ్లొన్ హిందల్ నిమె సాయ్వని మంతి. బారితెకె అద్ దుస్రొన బాయ్కొ ఆంద్” ఇంజెర్ వెహ్తొర్.
\v 4 బతి అబిమెలెక్ అస్కె వేరి, తాన్ సంగ మీండ్లెకె మత్తొర్. తె వోర్, “పర్బు, నన బే-కసుర్ వాలెన ఆందున్. నాకున్ అని నా పర్జతున్ జకంతి కి?
\v 5 ‘ఇద్ నావ సేలడ్ ఆంద్’ ఇంజెర్ వోరె నా సంగ వెహ్తొర్. అద్ వెయ్లొ గిర్, ‘వేర్ నావొర్ తాదల్’ ఇంజెర్ వెహ్త. ఇద్ కరె మాయ్వ సొంజి, కేయుస్తొన్. బతి కసుర్ మాత్రమ్ కియ్మకి” ఇంజెర్ ఇత్తొర్.
\v 6 బగవంతల్ కంజ్-కాటెనె వోన్ తోడొ, “కరలెన్ కరె మాయ్వ నిమ్ అహన్ కీతి. తేన్ హిందల్ నాకున్ ఉల్ట ఆసి పాప్ కియ్వక్ మన్లె, తాన్గ మీండ్వక్‌నె నీకున్ ఆపుస్తొన్.
\v 7 ఇంకె తాన్ తానొర్ మాడ్సొనగ మల్సి సారి కీమ్. బారితెకె వోర్ వొరొర్ పర్‌వక్తల్ ఆందుర్. వోర్ నీ సాటి పార్తన కీంతొర్. ఉంది మోక నిమె తాన్ రొహ్వక్ దాకితె, నిమె అని నీ పర్జ సాంతిట్” ఇంజెర్ వెహ్తొర్.
\p
\v 8 సక్రెన్ అబిమెలెక్ తేచ్చి, తన్వుర్ సేవ్కలిర్‌కున్ కేయుసి, అద్ జర్గ్‌త సమ్దొ వెహ్తొర్. తె వూర్ కేంచి బెయ్ వెరితెర్.
\v 9 అస్కె అబిమెలెక్, అబ్రాహమున్ కేయుసి, “నిమె మాకున్ ఇహిన్ బారి కీతి? నా పొరొ అని నా రాజున్ పొరొ నిమె బెయ్ డగుర్ గండమ్ వానల్ కీతి. నన మీకున్ ఉల్ట ఆసి, బద్ తప్న కామ్ కీతొన్?” ఇంజెర్ ఇత్తొర్.
\v 10 ఉండె అబిమెలెక్ అబ్రాహమున్ సంగ, “నిమ్ బతత్ సాటి ఇహిన్ కీతి?” ఇంజెర్ పూసి కీతొర్.
\p
\v 11 తె అబ్రాహమ్, “ఇద్ జాగతగ బగవంతన వెరె బోనె సెలె. అదెన్ సాటి నా బాయ్కొన్ హిందల్ నాకున్ జకనిర్ ఇంజెర్ ఇహిన్ కీతొన్.
\v 12 అద్ నాక్ కరలెన్ సేలడ్ ఆంత. బహన్ ఇత్తెకె, అద్ నావ బెయెన మియడ్ ఆయొ బతి, నావొర్ బాబొన మియడ్ ఆంద్. నన తాన్ తుంగ్తొన్.
\v 13 నా బాబన రోతల్ బగవంతల్ నాకున్ బహ్రి కేయుస్తొర్. తె నన, ‘మరట్ బగ సొత్తెకె గిర్, “వేర్ నావొర్ తాదల్” ఇంజి దయ కీసి, వెహ’ ఇంజెర్ తాన్ వెహ్తొన్” ఇంజెర్ అబిమెలెకున్ వెహ్తొర్.
\p
\v 14 అస్కె సారన్ తానొర్ మాడ్సొ అబ్రాహమ్నగ, అబిమెలెక్ హవ్లి కీతొర్. గొరెంగ్, మూరంగ్ అని వెయ్లొ-మాయ్న దాసిర్కున్ గిర్ సీతొర్.
\v 15 అని అబిమెలెక్ “ఇచుల! నా దేస్ నీ మునె మంత. నీకున్ పసంద్ వాత జాగతగ మంద వచొ” ఇంజెర్ ఇత్తొర్.
\p
\v 16 ఉండె వోర్ సారన్ సంగ, “ఇచుల! నీవొర్ తాదల్ అబ్రాహమున్ హజర్ (1,000) చాందితంగ్ బిలంగ్ సీతొన్. ఇవ్ బిలంగ్ నిమె బే-కసుర్ వాలెని ఇంజెర్ పబ్లికున్ నిసని ఆసి మందంతంగ్. ఇదెన్ హిందల్ నీకున్ బర్పుర్ నాయమ్ జర్గంత” ఇంజెర్ ఇత్తొర్.
\p
\v 17-18 అద్ గట్కతె అబ్రాహమ్న బాయ్కొ సారన్ హిందల్, బగవంతల్ అబిమెలెక్న రోతంగ్ వెయ్లొకున్ మరి-మియడ్ ఆయ్వక్‌నె కీసి మత్తొర్. తె అబ్రాహమ్ బగవంతన్ పార్తన కీత కాడ్కి, అబిమెలెకున్, వోన బాయ్కొన్ అని దాసికున్ యెహోవల్ చొకొట్ కీతొర్. అస్కె అవ్ మరి-మియడ్ ఆయ పర్తంగ్.
\c 21
\s సారల్ మొడ్డన్ జల్మ సియ్వల్
\p
\v 1 యెహోవ బగవంతల్ సారన్ వెహ్త తీరె తన సీత వాగ్దన్‌తున్ పూరి కీతొర్.
\v 2 అద్ బహన్ ఇత్తెకె, వోర్ వెడిల్-పాన్దె మనెకె, బగవంతల్ అబ్రాహమున్ సంగ వెహ్త తీర్ బరొబర్ వకత్నె,\x # \xo 21:2 \xt పుట్‌గడ్మి 18:10\x* సారల్ పీటె మంజి, వోన్ సాటి మొడ్డన్ జల్మ సీత.
\v 3 వోర్ మరిన్ ఇసక్ ఇంజెర్ అబ్రాహమ్ పొరొల్ దొస్తొర్.
\v 4 తనకున్ బగవంతల్ హుకుమ్ సీత తీర్ ఇసకున్ ఆట్ (8) రోజ్క్‌నె అబ్రాహమ్ తోల్ కత్రి కియుస్తొర్.
\p
\v 5 తన్వొర్ మరి ఇసక్ జల్మ ఆనెకె, అబ్రాహమున్ నూర్ (100) సాల్క్‌న వహి మత్త.
\v 6 అస్కె సారల్, “బగవంతల్ నాకున్ కుసితె కవ్నల్ కీతొర్. ఇద్ కేంజ్తుర్ వూర్ నా బరొబర్ కుసితె కవనిర్.
\v 7 నన మొడ్డన్ జల్మ సీంతొన్ ఇంజెర్ బోర్ వెహ పర్న్‌దుర్? బతి వోర్ అబ్రాహమ్ వెడిల్ మనెకెన్, వోన్ సాటి వొరొర్ మొడ్డన్ జల్మ సీతొన్” ఇంజెర్ ఇత్త.
\s హగర్తున్ అని ఇస్మయేల్‌తున్ రోతల్ సారి కియ్వల్
\p
\v 8 ఇసక్ బెర్సికున్ పాల్ మరుంగ్తొర్. అద్ నేటి అబ్రాహమ్ ఉంది డగుర్ జేవున్ సీతొర్.
\v 9 అస్కె అబ్రాహమున్ అని ఈజిప్ట్ దేస్న దాసి హాగర్తున్ జల్మ ఆతొర్ వోర్ కాండి, ఇసకున్ చేడి కియ్వల్ సారల్ సూడ్త.
\v 10 అని అబ్రాహమున్ సంగ, “ఇద్ దాసిన్ అని తేనొర్ కాండిన్ తెండ్సి పూడ. తేనొర్ కాండి, నా మరి ఇసకున్ బరొబర్ జాయ్జతున్ పొరొ ఈసదారల్ ఆయ పరొర్” ఇంజెర్ సారల్ వెహ్త.
\p
\v 11 ఇస్మయేల్ గిర్ తన్వొర్ మరి ఆత కాడ్కి, ఇద్ గొస్టిత్ హిందల్ అబ్రాహమున్ బెయ్ దుక్స లాగ్త.
\v 12 బతి బగవంతల్ అబ్రాహమున్ సంగ, “వోర్ మరిన్ సాటి అని అద్ దాసిన్ సాటి, నిమె బతయ్ రంది కియ్మ. సారల్ వెహ్త తీరె నిమ్ కీమ్. బారితెకె ఇసక్న మరి-మియడె నీ సంతాన్ ఆంత.
\v 13 అద్ దాసినొర్ పేడల్ గిర్ నీ పీటొర్ మరి ఆత కాడ్కి, వోన సంతాన్దున్ బడి కీసి, డగుర్-జాతి కీంతొన్” ఇంజెర్ వెహ్తొర్.
\p
\v 14 దుస్రొ నేటి బెయ్ సక్రెన్ అబ్రాహమ్ తేచ్చి, హాగర్తగ సారింగ్ సీసి, యేత తితి సెటతె కాంజుసీతొర్. అని తన్వొర్ పేడన్ గిర్ తాన్ సంగ సారి కీతొర్. తె అద్ దాసి పెసిసి, బేర్సెబతంగ్ బోడి గుటనెకె సొంజి, హికె-హకె వెలిసెర్ మత్త.
\v 15 అద్ తితిత యేర్ మార్త. అస్కె అద్ దాసి-వెయ్లొ వోర్ పేడన్ ఉంది పొదెలత్ బూడ్ ఇర్త.
\v 16 అని, “నా పేడన మరన్ సూడ పరొన్” ఇంజి, జరసి లంగ్\f * \fr 21:16 \fk జరసి లంగ్ \ft బాన్ కోల దాంత అచొర్ లంగ్.\f* సొత్త. అని వోన్ బాజ్ తిరిసి ఉచ్చి, బెయ్ దుక్సతె ఆడ్త.\fig |CO00659B.TIF|span|||హాగర్తున్ సంగ దూతల్ వడ్క్‌వల్|21:16\fig*
\p
\v 17 వోర్ కాండిన ఆడ్వల్ బగవంతల్ కేంజ్తొర్. తె బగవంతనొర్ దూతల్ స్వర్గ్‌నల్ హాగర్తున్ కేయ్సి, “హాగర్ నీకున్ బతల్ ఆత? నిమ్ వెరిమ. బగవంతల్ వోన ఆడ్వల్ కేంజ్తొర్.
\v 18 నిమె తేచ్చి అగ సొంజి, వోర్ పేడన్ సుమ్జి కీమ్. బారితెకె వోన సంతాన్దున్ గిర్ డగుర్-జాతి కీంతొన్” ఇంజెర్ తాన్ సంగ వెహ్తొర్.
\v 19 అని బగవంతల్ హాగర్తంగ్ కడ్కున్ యేత చెల్మె దిస్నల్ కీతొర్. అస్కె అద్ అగ సొంజి, తితితె యేర్ తచి కాండిన్ ఉహ్త.
\p
\v 20 బగవంతల్ వోర్ కాండిన్ సాత్ మత్తొర్. వోర్ కాండి చుడుడల్ డగుర్ ఆసి, అవ్ మెటనగ మంజెర్ బాన్ పాయ్వడగ చతుర్ ఆతొర్.
\v 21 వోర్ పారన్ ఇన్వలిక్ మెటనగ పిసెర్ మనెకె, అవల్ ఈజిప్ట్ దేస్నల్ ఉంది పేడిన్ తచి వోనంగ్ మర్మింగ్ కీత.
\s అబిమెలెక్ రాజన్ తోడొ అబ్రాహమ్ వాగ్దన్ కియ్వల్
\p
\v 22 అద్ గట్కతె, అబిమెలెక్ తన్వుర్ సిపయిరొర్ కమండర్ పీకొల్తున్ సంగ అబ్రాహమున్ బేటె మాయ్లె వాతొర్. అని అబ్రాహమున్ సంగ, “నిమె కియ్వల్ సమ్దొతగ బగవంతల్ నీకున్ సాత్ మంతొర్.
\v 23 అదెన్ సాటి నన నీ పొరొ దయ తొహ్త తీరె, ‘నీకున్, నీ పేడన్, నీ తంగ్మరిన్\f * \fr 21:23 \fq నీకున్, నీ పేడన్, నీ తంగ్మరిన్ \ft నీకున్ అని నీవంగ్ కాన్‌దాన్తుర్‌కున్.\f* మోసెమ్ కియ్వక్‌నె, నన పర్దేసిన్ దాత్ మన్వల్ ఇద్ దేసున్ పొరొ అని మీ పొరొ దయ తొహంతొన్’ ఇంజెర్ బగవంతన పొరొడె నిమె వాగ్దన్ కియన” ఇంజెర్ అబిమెలెక్ ఇత్తొర్.
\v 24 తె అబ్రాహమ్, “హో! వాగ్దన్ కీంతొన్” ఇంజెర్ ఇత్తొర్.
\p
\v 25 ఉంది దియ అబిమెలెక్నుర్ దాసిర్ అబ్రాహమ్న ఉంది కుహితున్ ఆగుటి కీతెర్. తె ఇదెన్ బారెతె అబ్రాహమ్ అబిమెలెకున్ పిరది కీతొర్.
\v 26 తె అబిమెలెక్, “బోర్ ఇద్ కీతెరొ నాకున్ టావ సెలె. నిమె గిరె నాకున్ వెహ్మకి. నేట్క్ వేరి ఇదెన్ బారెతె కేంజ్మకి” ఇంజెర్ వెహ్తొర్.
\p
\v 27 అస్కె అబ్రాహమ్, గొరెంగ్, మూరంగ్ తచి అబిమెలెకున్ సీతొర్. ఇహిన్ వూర్ ఇవిర్ ఉంది నియమ్ ఇర్తెర్.
\v 28 అస్కె అబ్రాహమ్ తన్వ గొరెనల్ యేడుంగ్ (7) పాట్ పోరికున్ యేర్ప్‌తొర్.\f * \fr 21:28 \fq యేర్ప్‌తొర్ \ft ఆచ్‌చి అలది కియ్వల్.\f*
\v 29 తె అబిమెలెక్, “నిమె అవెన్ బారి అలది కీతి?” ఇంజెర్ అబ్రాహమున్ పూసి కీతొర్.
\v 30 అస్కె అబ్రాహమ్, “ననయ్ ఇద్ కుహితున్ కాచ్తొన్ ఇన్వల్ నిసనిత్ సాటి, నిమె ఇవ్ పాట్ పోరికున్ యేతన” ఇంజెర్ ఇత్తొర్.
\p
\v 31 అగ వూర్ ఇవిర్ ఆసి నియమ్ ఇర్త కాడ్కి, అద్ జాగతున్ బేర్సెబ\f * \fr 21:31 \fq బేర్సెబ \ft ఇత్తెకె నియమ్ ఇర్త కుహి.\f* ఇంజెర్ కేయ్తెర్.
\v 32 అహన్ వూర్ బేర్సెబతగ నియమ్ ఇర్త పెజె, అబిమెలెక్ అని సిపయిరొర్ కమండర్ పీకొలు అగటల్ పెసిసి, పిలిస్తియుల్క్‌న దేస్నె మల్సి సొత్తెర్.
\p
\v 33 అబ్రాహమ్ బేర్సెబతగ పిచుల\f * \fr 21:33 \fq పిచుల \ft ఇద్ మర తుమ్మ మరతున్ దాత్ మందంత.\f* ఇన్వల్ మరత మొడొక ఉర్సి, అగ బస్కెట్ మన్వల్ యెహోవ బగవంతన పొరొడె పార్తన కీతొర్.
\v 34 అద్ ఆత పెజె, అబ్రాహమ్ అద్ పిలిస్తియుల్క్‌న దేస్నగ, వెలె రోజ్క్ మత్తొర్.
\c 22
\s బగవంతల్ అబ్రాహమ్నొర్ మరిన జీవ తల్క్‌వల్
\p
\v 1 కహి సాల్క్ ఆత పెజె, బగవంతల్ అబ్రాహమ్న బరొసతున్ ఇద్ తీర్దె పరిక్స కీతొర్: వోన్, “అబ్రాహమ్” ఇంజెర్ బగవంతల్ కేయ్తొర్. తె అబ్రామ్, “వెహ పర్బు” ఇంజెర్ ఇత్తొర్.
\v 2 అస్కె బగవంతల్, “నీవొర్ లాడ్నొర్ వొరొరె మన్వల్ మరి ఇసకున్ పియ్సి, మోరియ ఇన్వల్ జాగతె సొన్. అగ నన తొహ్వల్ గుటత్ పొరొ నీవొర్ లాడ్నొర్ మరిన్, బలిదాన్ సీమ్” ఇంజెర్ వెహ్తొర్.
\p
\v 3 తె అబ్రాహమ్ సక్రెన్ తేత్తొర్ అని బలిదాన్ సియన్ సాటి కటెంగ్ పెయుసి, తన్వ గాదితున్ సవ్రి కీతొర్. తన్వుర్ సేవ్కలిర్గటల్ ఇవిర్కున్ అని తన్వొర్ మరి ఇసకున్ పియ్సి, తనకున్ బగవంతల్ వెహ్త జాగతగ సొత్తొర్.
\v 4 మూడవ దివొసున్ నేటి అబ్రాహమ్ తల తహ్చి, లంగ్నల్ అద్ జాగతున్ సూడ్సి,
\v 5 తన్వుర్ సేవ్కలిర్ సంగ, “మిరట్ ఇగె గాదిత్ తోడొ మంట్. నన అని నా మరి అగ సొంజి, బగవంతన్ కాల్ కర్సి, మల్సి మిహ్గ వాంతొమ్” ఇంజెర్ వెహ్తొర్.
\p
\v 6 అని అబ్రాహమ్ బలిదాన్ సియ్లె, తన్వొర్ మరి ఇసక్న సెటతగ కటెంగ్ ఇర్సి, తన తడ్మిత డివ్టి అని రూసి పియ్సి, ఇవిర్ ఆసి సొంజెర్ మత్తెర్.
\v 7 అస్కె ఇసక్ బాబొన్ సంగ, “బాబగొ!” ఇత్తొర్. తె అబ్రాహమ్, “బతల్ నా మరి?” ఇంజెర్ పూసి కీతొర్. తె వోర్, “మహ్గ తడ్మి అని కటెంగ్ మంతంగ్. బతి బలిదాన్ సియ్లె గొరె పిల బగ మంత?” ఇంజెర్ పూసి కీతొర్.
\v 8 తె అబ్రాహమ్, “నా మరి! బలిదాన్ సియ్లె, బగవంతలె అద్ గొరె పిలతున్ బరొబర్ వకత్నె సీంతొర్” ఇంజెర్ జవబ్ సీతొర్. అహన్ వూర్ సొంజెర్ మత్తెర్.
\s ఇసక్న జీవ బచె మాయ్వల్
\p
\v 9 అహన్ వూర్ ఇవిర్ బగవంతల్ వెహ్త జాగతగ యెవ్త పెజె, అగ ఉంది బలిదాన్ సియ్లె, బొవ్ల తయర్ కీతొర్ అని తాన్ పొరొ కటెంగ్ రచి కీతొర్. అద్ ఆత పెజె తన్వొర్ మరిన్ దొహ్చి, అద్ బొవ్లతంగ్ కట్టెన్ పొరొ మీండుస్తొర్.
\v 10 అని అబ్రాహమ్ తన్వొర్ మరిన్ జక్లె, రూసి పియ్తొర్.
\v 11 అస్కెన్ యెహోవనొర్ దూతల్, “అబ్రాహమ్! అబ్రాహమ్!” ఇంజెర్ హాబడల్ వోన్ కేయ్తొర్. తె వోర్, “వెహ పర్బు” ఇంజెర్ ఇత్తొర్.
\v 12 తె వోర్ దూతల్, “నీ మరిన్ జక్మ. వోన్ నిమె బతయ్ కియ్మ. బగవంతన్ వెరివని ఆంది ఇంజెర్ నాకున్ ఇంకె కరె మాత. బారితెకె నీవొర్ వొరొరె మన్వల్ మరిన్ గిర్ నా సాటి బలిదాన్ సియ్లె, పెజె వాయ్మకి” ఇంజెర్ వెహ్తొర్.
\p
\v 13 అస్కె అబ్రాహమ్ తల తహ్చి పెజె సూడ్నెకెతె, పొదెలతగ కొహ్క్ టట్సి, ఉంది గొరె బోకుడ్ దిస్త. తె వోర్ సొంజి తాన్ తచి, మరిన్ బద్లి బలిదాన్ సీతొర్.
\v 14 అదెన్ సాటి అబ్రాహమ్ అద్ జాగతున్, “యెహోవ ఈరె\f * \fr 22:14 \fq యెహోవ ఈరె \ft ఇత్తెకె యెహోవ బగవంతల్ సీంతొర్.\f*” ఇంజెర్ పొరొల్ దొస్తొర్. ఇంకెట్ గిర్ పర్జ, “వోన గుటత్ పొరొ యెహోవలె సీంతొర్” ఇంజెర్ వెహంతెర్.
\v 15 హాబడల్ యెహోవనొర్ దూతల్ ఉండె ఉంది జోక అబ్రాహమున్ కేయ్సి,
\v 16-17 “నీకున్ వొరొరె మన్వల్ మరిన్ గిర్ నాకున్ సియ్లె, పెజె వాయ్మకి. అదెన్ సాటి నన నీకున్ తప్వక్ ఆసిర్‌వాద్ సీంతొన్ ఇంజెర్ వాగ్దన్ కీసెర్ మంతొన్. హాబడగ మన్వలిక్ సుకుకున్ దాత్ అని సమ్దుర్‌త డర్డితె మన్వల్ ఉస్కెత్ దాత్ నీవ సంతాన్దున్ తప్వక్ బడి కీంతొన్. నీవ సంతాన్తుర్ తమ్వుర్ దుస్మన్-దార్కున్ మెయంతెర్.
\v 18 అని నీవ సంతాన్తున్ హిందల్ బొమితగ మన్వలిక్ సమ్దొ జాతినుర్ ఆసిర్‌వాద్ యేతంతెర్. బారితెకె నావ గొస్టి తీర్ నిమె తాక్తి” ఇంజెర్ వెహ్తొర్.
\p
\v 19 అద్ ఆత పెజె, అబ్రాహమ్ తన్వొర్ మరి ఇసకున్ పియ్సి, తన్వుర్ సేవ్కలిర్గ మల్సి వాతొర్. వూర్ సమ్దిర్ మీరె మాసి, యాత్ర కీసెర్ తిరిసి బేర్సెబ సొత్తెర్. అని అబ్రాహమ్ అగనె పిసెర్ మత్తొర్.
\s నాహొర్తుర్ మర్కున్ బారెత గొస్టి
\p
\v 20-23 ఇవ్ సమ్దొ జర్గ్‌త పెజె, వొరొర్ కబ్రియల్ అబ్రాహమ్నగ వాసి, “నీవొర్ తముర్ నాహొర్ తన్వ బాయ్కొ మిల్కన్ హిందల్ ఊజ్, బూజ్, కెముయెల్ (వేర్ అరామ్నొర్ బాబొ ఆందుర్), కెసెద్, హజొ, పిల్దాస్, యిద్లాప్ అని బెతుయేల్ (వేర్ రిబ్కనొర్ బాబొ ఆందుర్) ఇన్వలిర్ ఆట్ జన్క్ మర్కున్ మియ్తొర్.
\v 24 వీరె ఆయ్వ మిల్కన సవతి రయుమన్ హిందల్, తెబహ్, గహమ్, తహస్, మయకల్ ఇన్వలిర్ నాల్విర్ మర్కున్ నాహొర్ మియ్తొర్” ఇంజెర్ వెహ్తొర్.
\c 23
\s సారన మరన్
\p
\v 1-2 బస్కెతె సారన్ నూట వీస యేడుంగ్ (127) సాల్క్ నింతంగొ, అస్కె అద్ కనాన్ దేస్న హెబ్రొన్ ఇన్వల్ కిర్యతర్‌బ నగుడె మార్త. తె అబ్రాహమ్ బాయ్కొన్ సాటి, బెయ్ దుక్సతె అడ్తొర్.
\p
\v 3-4 అని వోర్ తాన కూర్దల్ తేచ్చి, హేతు జాతితుర్గ సొంజి, “నన మీ నడ్డుమ్ మన్వల్ పర్దేసిన ఆందున్. నా బాయ్కొన కూర్దున్ మాతి కియ్లె, ఇగె నాకున్ ఇచుసి జాగ కొతనె యేత సీమ్ట్” ఇంజెర్ తల్క్‌తొర్.
\v 5-6 తె హేతు జాతితుర్ అబ్రాహమున్ సంగ, “సాబ్! మమొట్ వెహ్వల్ కేంజ. నిమె మా నడ్డుమ్ మన్వల్ బగవంతనొర్ ముకె మాయ్నని ఆంది. మావంగ్ వీచ్క్‌న జాగతగ నీకున్ పసంద్ వాత బెయ్ చొకొట్న జాగ యేత వచొ. అగ నీ బాయ్కొన కూర్దున్ మాతి కీమ్. మహ్గటల్ బోరె గిర్ నీకున్ వీచ్క్‌న జాగ సియ్వక్‌నె మన్నుర్” ఇంజెర్ వెహ్తెర్.
\v 7 తె అబ్రాహమ్ తేచ్చి, హేతు జాతితుర్కున్ వరిసి, దండొస్ దొస్తొర్.
\v 8-9 అని, “నన నా బాయ్కొన కూర్దున్ మాతి కియ్వల్ మీకున్ పసంద్ మత్త కాడ్కి, నా గొస్టి కేంజట్: సోహర్తొర్ మరి యెప్రొన్తగ సొంజి, ‘మకపెలతగ మన్వల్ నీ వావ్ట దూరతె బుయరి మంత. మా సమ్దిర్ మునెన్ తాన్ బచొర్ కిమత్ మంత అచొర్ అబ్రాహమ్ నీకున్ సీసి, యేతంతొర్ బెరె’ ఇంజి నా హిందల్ ఆసి, వోన్ కోరట్” ఇంజెర్ వూర్కున్ వెహ్తొర్.
\p
\v 10-11 అద్ వకత్నె యెప్రొన్ గిర్ హేతు జాతితుర్ బరొబర్ నగుడ గేట్నగ ఉచ్చి మత్తొర్. తన్వ నగుడున్ రొపొ వాయ్వలిర్ సమ్దిర్ కేంజ్నల్ అబ్రాహమున్ సంగ, “సాబ్! అహన్ ఆయొ. నా గొస్టి కేంజ. అద్ పూరొ వావుర్, తాన్గ మన్వల్ బుయరి గిర్ నా లోకుర్ మునె, నీకున్ పుకుటె సీంతొన్. అగ నీ బాయ్కొన కూర్దున్ మాతి కీమ్” ఇంజెర్ ఎప్రొన్ వెహ్తొర్.
\p
\v 12 అస్కె అబ్రాహమ్ వూర్ మునె వరిసి, దండొస్ దొస్తొర్.
\v 13 వూర్ సమ్దిర్ కేంచెర్ మనెకె, యెప్రొన్తున్ సూడ్సి, “దయ కీసి నావ గొస్టి కేంజ. అద్ బొమిత కిమత్ నీకున్ సీంతొన్. నా కొతంగ్ యేత్తెకెన్ నా బాయ్కొన కూర్దున్ అగ వోసి, మాతి కీంతొన్” ఇంజెర్ వెహ్తొర్.
\p
\v 14-15 తె యెప్రొన్ అబ్రాహమున్ సంగ, “సాబ్! దయ కీసి, నిమెయ్ నా గొస్టి కేంజ. నాలుంగ్ నుహ్క్ (400) చాందితంగ్ బిలన బొమి ఆంద్. నాకున్ అని నీకున్ అవెన లెకయ్ సెలె. అదెన్ సాటి నీ బాయ్కొన కూర్దున్ మాతి కీమ్” ఇంజెర్ ఇత్తొర్.
\v 16 తె అబ్రాహమ్ యెప్రొన్‌త గొస్టి కేంచి, హేతు జాతితుర్ మునె, యెప్రొన్ వెహ్త కిమత్ నాలుంగ్ నుహ్క్ చాందితంగ్ బిలంగ్ కహ్చి\f * \fr 23:16 \fq చాందితంగ్ బిలంగ్ కహ్చి \ft తొలె వూర్ చాందితంగ్ బిలన్ జోకింగ్ కీందిర్.\f* వోన్ సీతొర్.
\p
\v 17-18 ఇద్ తరికతె హేతు జాతితుర్ అని అద్ నగుడుర్ వెలెటిర్ మాయ్నలిర్ గవ మనెకె, మామ్రెతున్ సిడయింగ్ మకపెలతగ మన్వల్ యెప్రొన్‌త వావుర్ (ఇత్తెకె: అద్ వావుర్, తాన్గ మన్వల్ బుయరి అని తానంగ్ దూరంగ్ వేరి మన్వలిక్ సమ్దొ మరక్ గిర్) అబ్రాహమ్న జాయ్జత్‌న లెకతె వాతంగ్.
\v 19-20 అస్కె అబ్రాహమ్ తన్వ బాయ్కొ సారన కూర్దున్, కనాన్ దేస్న అద్ బుయరితగ మాతి కీతొర్. ఇహిన్ అద్ హేతు జాతితెర వావుర్ అని బుయరి వీచ్కున్ సాటి అబ్రాహమ్న జాయ్జత్ ఆత.
\c 24
\s ఇసకున్ సాటి పేడి మహ్క్‌వల్
\p
\v 1 అబ్రాహమ్ బెయ్ వెడిల్ ఆనల్ వేరి పిస్తొర్. వోర్ కీత అద్ సమ్దొతున్ యెహోవ బగవంతల్ ఆసిర్‌వాద్ సీతొర్.
\v 2-3 తె ఉంది దియ అబ్రాహమ్ తన్వ రోత సమ్దొ జాయ్జతున్ సూడ్వల్ డగుర్ కారొబారిన్ సంగ, “నావ కెయ్దున్ పొరొ కెయ్ వాట్సి,\f * \fr 24:2-3 \fq నావ కెయ్దున్ పొరొ కెయ్ వాట \ft ఇద్ నీవ కెయ్ నావ మాండిద్ బూడ్ ఇర ఇంజెర్ హెబ్రి బాసతె మందంత. వూర్ వొరొన్ వొరొర్ గొస్టి సీనెకె, ఇహిన్ కీందిర్.\f* స్వర్గ్‌నొర్ అని దర్తురితున్ బగవంతల్ ఆయ్వల్ యెహోవన పొరొడె నిమె నాకున్ ఉంది వాగ్దన్ సీమ్. అద్ బతల్ ఇత్తెకె, నన పిసెర్ మన్వల్ ఇద్ కనాన్ దేస్న పర్జత బదె పేడిన్ సంగ, నా మరినంగ్ మర్మింగ్ ఆయ సియ్మ.
\v 4 నిమె నావ దేస్న చుటమ్-బంద్నగ సొంజి, నావొర్ పేడల్ ఇసకున్ సాటి ఉంది పేడిన్ పియ్సి వాయ లాగర్” ఇత్తొర్.
\v 5 తె వోర్ సేవ్కల్, “ఉంది మోక అద్ పేడి నా సంగ, ఇద్ దేస్నె వాయ్లె, పసంద్ కియ్వెకె దాయర్తె, నిమె సుటి కీసి వాత నీవ సొంత దేస్నె నీవొర్ మరిన్ నా సంగ వోక కి?” ఇంజెర్ పూసి కీతొర్.
\v 6 తె అబ్రాహమ్, “సెలె! నా మరిన్ అద్ దేస్నె వోయ్మ” ఇంజెర్ వెహ్తొర్.
\v 7 అని, “స్వర్గ్‌నగ మన్వల్ యెహోవ బగవంతల్ నా బాబొన రోతల్ అని నా దేస్నల్ నాకున్ తచి, నా సంగ వడ్క్‌సి, ఇద్ దేసున్ నీవ సంతాన్దున్ సీంతొన్ ఇంజెర్ వాగ్దన్ కీతొర్. వోర్ బగవంతలె నీక్తెర్ మునె తన్వొర్ దూతన్ రొహంతొర్. ఇహిన్ నిమె నా మరి మర్మింగ్ ఆయ్లె, ఉంది పేడిన్ ఇగె పియ్సి వాంతి.
\v 8 ఉంది మోక నీ సంగ వాయ్లె, అద్ పేడిన్ పసంద్ సెల్వెకె, నిమె నాకున్ సీత వాగ్దన్‌తల్ సుటె మాంతి. బతి నా మరిన్ అగ వోయ్మ” ఇంజెర్ కారొబారిన్ సంగ వెహ్తొర్.
\p
\v 9 అస్కె వోర్ సేవ్కల్ తన్వొర్ మాల్కల్ అబ్రాహమ్న కెయ్దున్ పొరొ తన్వ కెయ్ వాట్సి, ఆడ వాడ్తొర్.
\v 10 వోర్ సేవ్కల్ తన్వొర్ మాల్కల్ అబ్రాహమ్నంగ్ హూటక్నల్ దహ (10) హూటకున్ అని సోబతంగ్ చీజ్కున్ పియ్సి\f * \fr 24:10 \ft 59వ వచన్తగ సూడ్తెకె వోన్ సంగ దుస్రుర్ సేవ్కలిర్ గిర్ సొత్తెర్ ఇన్వల్ కరె మాంత.\f* సొత్తొర్. వోర్ సేవ్కల్ ఆరమ్-నహరయిమ్ ఇన్వల్ దేస్నగ, నాహొర్ మన్వల్ నగుడె యెవ్తొర్.
\v 11-12 అస్కె నగుడున్ బహ్రి మన్వల్ కుహితల్ యేర్ వోయ్లె, వెయ్లొక్ వాయ్వల్ నుల్పెడ వకత్ ఆంద్. వోర్ తన్వంగ్ హూటకున్ కుహిత్ కరుమ్ ముర్-టొంగ్రంగ్ కొటుసి, “యెహోవ! నా మాల్కల్ అబ్రాహమ్నొర్ బగవంత! నన వాత కామ్ వెయ్నె అని చొకొట్ జర్గన్ సాటి, నా మాల్కల్ అబ్రాహమున్ పొరొ దయ తొహ.
\v 13 ఇచుల! నన కుహిత్ కరుమ్ నిల్సి మంతొన్. ఇద్ నగుడంగ్ పేకింగ్ యేర్ వోయ్లె వాసెర్ మంతంగ్.
\v 14 నన అవెనగటల్ బద్ తెర్ ఉంది పేడిత్ సంగ, ‘నన యేర్ ఉండన్ సాటి దయ కీసి, నీవ బుడ్డితున్ పడుస’ ఇంతొన్. అస్కె అద్, ‘నిమె ఉన్ అని నీవంగ్ హూటకున్ గిర్ యేర్ వెడియంతొన్’ ఇందర్తె, అదె పేడి నీవొర్ సేవ్కల్ ఇసకున్ సాటి నిమెయ్ ఆచ్త నొవ్రి ఆంత. ఇహిన్ నిమె నావొర్ మాల్కన్ పొరొ దయ తొహ్తి ఇంజి, కరి కీంతొన్” ఇంజెర్ బగవంతన్ పార్తన కీతొర్.
\s ఇసకున్ సాటి నొవ్రి పుట్వల్
\p
\v 15 వోర్ పార్తన కీసి మహ్వక్ మనెకెనె, రిబ్కల్ ఇన్వల్ డియ-పేడి సెటతె బుడ్డి తోచ్చి వాత. అద్ అబ్రాహమ్నొర్ తముర్ నాహొర్త బాయ్కొ మిల్కనొర్ మరి బెతుయేల్తున్ పుడ్త మియడ్ ఆంద్.
\v 16 అద్ రిబ్కల్ బెయ్ సోబతె మత్త. తె తాన్ సంగ బోరె బస్కెన్ మీండ్మకి. అద్ కుహితగ రెయ్సి, బుడ్డితె యేర్ నిహ్చి వర్సి వాసెర్ మత్త.
\v 17 అస్కె వోర్ సేవ్కల్ తాన్గ మునెత్క్ విచ్‌చెర్ సొంజి, “బుచ! దయ కీసి నీ బుడ్డిత యేర్ జరసి నాకున్ ఉన్లె సీమ్” ఇంజెర్ ఇత్తొర్.
\p
\v 18 తె అద్, “దాద! ఇచుల ఉన్” ఇంజెర్ తన్వ సెటతల్ బుడ్డి రెహ్చి, ఉన్లె యేర్ సీత.
\v 19 వోన్ యేర్ సీత పెజె, “నీవంగ్ హూటకున్ గిర్ ఉండనచొర్ యేర్ వెడియంతొన్” ఇంజెర్ వెహ్త.
\v 20 అని వోనంగ్ హూటక్ ఉండనచొర్ యేర్ బుడ్డితె తచ్చెర్, డోనితగ\f * \fr 24:20 \fq డోని \ft ఇత్తెకె జన్వర్‌తున్ యేర్ ఉహన్ సాటి మొద్న తయర్ కీంతెర్.\f* వెడిసెర్ మత్త.
\v 21 తె వోర్ సేవ్కల్, యెహోవ బగవంతల్ తన వాత కామున్ పూరి కీతొరెయ్ సెలెయ్ ఇంజెర్ కరి కియ్లె తాన్ సూడ్సెర్ దబ్ మత్తొర్.
\v 22 హూటక్ యేర్ ఉట పెజె, వోర్ అర్దొ తులమ్న సోనెత మొసొర్ ముద్ద అని దహ తులమ్క్‌నంగ్ రండ్ సోనెతంగ్ కడెంగ్ తెండ్సి తాన్ సీతొర్.
\v 23 “నిమె బోన మియడి ఆంది? దయ కీసి నాకున్ వెహ. నీవొర్ బాబొన రోన్, నేట రాతున్ మమొట్ మందన్ సాటి జాగ మంత కి?” ఇంజెర్ పూసి కీతొర్.
\v 24 తె అద్ వోన్ సంగ, “నన బెతుయేల్త మియడ ఆందున్. నాహొర్ అని మిల్కల్ నావుర్ తాదొ అని ఆజి ఆందిర్” ఇంజెర్ వెహ్త.
\v 25 ఉండె అద్ “మిరట్ ఇద్ రాతున్ మందన్ సాటి, మా బాబన రోన్ జాగ అని మహ్గ బెయ్ వెలె చారొ గిర్ మంత” ఇంజెర్ ఇత్త.
\p
\v 26-27 అస్కె వోర్ సేవ్కల్ తల వరుసి, “నా మాల్కల్ అబ్రాహమ్నొర్ యెహోవ బగవంతనె డగుర్-పాన్ వాయి. నా మాల్కన్ పొరొ, తన్వ లాడ్ అని పెర్మత-దయ తొహ్వడున్ మరుంగ్మకి. నన సర్దె మనెకెనె, యెహోవల్ నా మాల్కన చుటమ్-బంద్న రోన్ తాకుస్తొర్” ఇంజెర్ యెహోవ బగవంతన్ దనెవాద్ వెహ్తొర్.
\p
\v 28-30 అస్కె రిబ్కల్ విచ్‌చెర్ సొంజి, తన్వ అవన రోతుర్కున్ వోర్ మాయ్నల్ తనకున్ బతంగ్ సీతొర్ అని పూసి కీతొర్ ఇన్వల్ వెహ్త. అవెన్ రిబ్కనొర్ తాదల్ లాబన్ కేంజ్తొర్. అని తన్వ సేలడగ మన్వల్ మొసొర్ ముద్ద అని కెయ్క్‌నగ కెర్సి మన్వలిక్ కడెంగ్ సూడ్సి, అద్ కుహిత్ కరుమ్ మన్వల్ మాయ్ననగ విచ్‌చెర్ సొత్తొర్. అస్కె వోర్ మాయ్నల్ కుహిత్ కరుమ్ హూటక్నగ నిల్సి మత్తొర్.
\v 31 తె లాబన్ వోన్ సంగ, “యెహోవ బగవంతన ఆసిర్‌వాద్ మన్వని. నిమె ఇగె నగుడున్ బహ్రి బారి నిల్సి మంతి? నిమె రోన్ వర. నన నీ సాటి కమ్ర అని హూటకున్ గిర్ సాటి జాగ తయర్ కీతొన్” ఇంజెర్ వెహ్తొర్.
\v 32 అస్కె అబ్రాహమ్నొర్ సేవ్కల్ రోన్ వాత పెజె, లాబన్ హూటక్నల్ బర్తి రెహ్చి, అవెన్ చారొ వాట్తొర్. అని వోన్ అని వోన్ సంగ వాతుర్కున్ కాల్క్ నొర్లె, యేర్ సీతొర్.
\v 33 అని వూర్కున్ జేవున్ గిర్ దొస్తొర్. బతి వోర్ సేవ్కల్, “నన వాత కామున్ మొదొల్ వెహ బీగర్ జేవున్ కియొన్” ఇంజెర్ వెహ్తొర్. తె లాబన్ “మాకున్ వెహ” ఇంజెర్ ఇత్తొర్.
\s రిబ్కన్ తల్క్‌వల్
\p
\v 34 తె వోర్ మాయ్నల్, “దిహన్తె కేంజట్! నన అబ్రాహమ్నొర్ సేవ్కన ఆందున్.
\v 35 యెహోవ బగవంతల్ నావొర్ మాల్కన్ వెలె ఆసిర్‌వాద్ సీత కాడ్కి, డగుర్ దనెవంతల్ ఆతొర్. బగవంతల్ వోన్ బెయ్ వెలె హెరెంగ్, గొరెంగ్, మూరంగ్, హూటక్, గాదింగ్, సోనె-చాంది అని వెలె వెయ్లొ-మాయ్న దాసిర్కున్ సీతొర్.
\v 36 నా మాల్కన బాయ్కొ సారల్ మాతరి-పాందె పేడన్ జల్మ సీత. నా మాల్కల్ తన్గ మత్త సమ్దొతున్ పేడన్ సీతొర్.
\v 37-38 అని మాల్కల్ నా సంగ, ‘నన ఇంకె మంజెర్ మన్వల్ కనాన్ దేస్న బదె పేడిన్ సంగ నా పేడనంగ్ మర్మింగ్ కియ్వ. బతి నిమె నా లాగ్తుర్‌గ సొంజి, నా పేడన్ లాసి ఉంది పేడిన్ పియ్సి వాయ లాగర్’ ఇంజెర్ ఆడ వాటుస్తొర్.
\v 39 అస్కె నన నా మాల్కన్ తర్సొ, ‘ఉంది మోక అద్ పేడి నా సంగ వాయొన్ ఇందర్తె, బహన్ కీక?’ ఇంజెర్ పూసి కీతొన్.
\v 40 తె నా మాల్కల్, ‘నన బోనంగ్ ఆగెంగ్ పియ్సి తాకంతొనొ, వోర్ యెహోవ బగవంతల్ నీ తోడొ తన్వొర్ దూతన్ సారి కీసి, నిమె సొన్వల్ కామ్ చొకొట్ జర్గ్‌నల్ కీంతొర్. అహన్ నిమె నా చుటమ్-బంద్నల్, నా పేడన్ సాటి బాయ్కొన్ పియ్సి వాంతి.
\v 41 ఉండె నిమె నావుర్ చుటమ్-బంద్నగ సొత్త పెజె, వూర్ ఉంది మోక పేడిన్ సియ్వెకె దానిర్తె, ఇద్ వాగ్దన్‌తల్ నిమె సుటె మాంతి’ ఇంజెర్ వెహ్తొర్.
\v 42 నేండ్ నన అద్ కుహిత్ కరుమ్ వాసి, ‘యెహోవ! నా మాల్కల్ అబ్రాహమ్నొర్ బగవంత! నన వాత కామ్ వెయ్నె అని చొకొట్ జర్గన్ సాటి, నా పొరొ దయ తొహ.
\v 43-44 నన ఇద్ కుహిత్ కరుమ్ నిల్సి మనెకె, యేర్ వోయ్లె వాత అద్ పేడిన్ సంగ, “నిమె దయ కీసి నీ బుడ్డిత యేర్ నాకున్ జరసి ఉన్లె సీమ్” ఇంజెర్ ఇంద్క. అస్కె, “నిమె ఉన్, నీ హూటకున్ గిర్ యేర్ వెడియంతొన్” ఇంజెర్ బద్ పేడితె వెహంతయొ, అదె నా మాల్కనొర్ మరిన్ సాటి యెహోవ బగవంతల్ నేమి కీత పేడి ఆంత’ ఇంజెర్ మన్దగ పార్తన కీనెకె, కోర్తొన్.
\p
\v 45 నావ అద్ పార్తన మహ్వక్ మనెకెనె, రిబ్కల్ తన్వ సెటత్ పొరొ బుడ్డి తోచ్చి వాత. అని కుహితగ రెయ్సి యేర్ పియ్సి పొరొ వర్త. అస్కె ‘నాకున్ ఉండన్ సాటి దయ కీసి యేర్ సీమ్’ ఇంజెర్ తాన్ తల్క్‌తొన్.
\v 46 అద్ తన్వ సెటతల్ బుడ్డి రెహ్చి, ‘ఇచుల ఉన్. నీవంగ్ హూటకున్ గిర్ యేర్ వెడియంతొన్’ ఇంజెర్ ఇత్త. తె నన ఉట్టొన్. అద్ హూటకున్ గిర్ యేర్ దొస్త.
\v 47 అస్కె నన, ‘నిమె బోన మియడి ఆంది?’ ఇంజెర్ పూసి కీతొన్. తె రిబ్కల్, ‘నన బెతుయేల్త మియడ ఆందున్. నాహొర్ అని మిల్కల్ నావుర్ తాదొ అని ఆజి ఆందిర్’ ఇంజెర్ వెహ్త. అదెన్ సాటి మొసొర్ ముద్ద అని కెయ్క్‌నంగ్ కడెంగ్ తాన్ సీతొన్.
\v 48 నా తల వరుసి పార్తన-వింతి కీసి, నా మాల్కల్ అబ్రాహమ్నొర్ యెహోవ బగవంతన్ దనెవాద్ వెహ్తొన్. బారితెకె బగవంతల్ నా మాల్కనొర్ పేడన్ సాటి, వోనొర్ లాగ్తొన పేడిన్ పియ్సి వాయ్లె, నాకున్ చొకొట్న సరి తాకుస్తొర్.
\v 49 అదెన్ సాటి మిరట్ నావొర్ మాల్కన్ పొరొ మన్వల్ జిమ నిబి కీకొమ్ ఇన్కిట్‌తె నిబి కీమ్ట్. నిబి కియ్వెకె గిర్ నాకున్ వెహట్. అస్కె నన బేకె సొన్వలొ హకె దాంతొన్” ఇంజెర్ వూర్కున్ వెహ్తొర్.
\p
\v 50 అస్కె లాబన్ అని బెతుయేల్, “మమొట్ ఇద్ చొకొట్న సెలెకె వాయుట్న ఇంజెర్ వెహ్లె బూర్ ఆందుమ్? ఇద్ యెహోవ బగవంతన కార్య ఆంద్ ఇంజెర్ తాత్కర్ దిసెరెన్ మంత.
\v 51 ఇచుల! రిబ్కల్ నీ మునెన్ మంత. తాన్ వోమ్. యెహోవ బగవంతల్ జవబ్ సీతపె, ఇద్ పేడి నీ మాల్కనొర్ పేడన్ బాయ్కొ ఆంత” ఇంజెర్ వోన్ వెహ్తెర్.
\p
\v 52 తె అబ్రాహమ్నొర్ సేవ్కల్, వూర్ వెహ్తంగ్ గొస్టింగ్ కేంచి, యెహోవ బగవంతన్ గప్నె కాల్ కర్తొర్.
\v 53 అద్ ఆత పెజె, వోర్ సేవ్కల్ సోనెతంగ్ అని చాందితంగ్ వేర్క్ అని బారితంగ్ కప్డింగ్ టెండ్సి, రిబ్కన్ సీతొర్. ఉండె తానొర్ తాదన్ అని అవన్ గిర్ బారి-బారితంగ్ చీజ్క్ సీతొర్.
\p
\v 54 ఇహిన్ సమ్దొ జర్గ్‌త పెజె, వోర్ సేవ్కల్ అని వోన్ తోడొ వాతుర్ సమ్దిర్ తిత్తెర్. అని అద్ నేటి రాతున్ అగన్ ముకమ్ కీతెర్. దుస్రొ నేటి సక్రెన్ సమ్దిర్ తేత్త పెజె, వోర్ సేవ్కల్, “నా మాల్కనగ నాకున్ మల్సి సారి కీమ్ట్” ఇంజెర్ వెహ్తొర్.
\v 55 తె రిబ్కన అవల్ అని తాదల్, “ఇద్ రిబ్కన్ ఆట్ రోజ్ తెర్ మా సంగ మంద సీమ్. అద్ ఆత పెజె, తాన్ వోయ వచొ” ఇంజెర్ వెహ్తెర్.
\v 56 అస్కె వోర్ సేవ్కల్, “యెహోవ బగవంతల్ నన వాత కామున్ చొకొట్ జర్గుసీతొర్. అదెన్ సాటి నాకున్ కోరుమ్ కియ్వక్‌నె నావొర్ మాల్కనగ సొంద సీమ్ట్” ఇంజెర్ ఇత్తొర్.
\p
\v 57 తె వూర్ “రిబ్కన్ కేయుసి, బతల్ ఇంతయ్ కరి కీకట్” ఇంజెర్ ఇత్తెర్.
\v 58 తాన్ కేయ్సి, “వేర్ మాయ్నన్ సంగ దాంతి కి?” ఇంజెర్ పూసి కీతెర్. తె అద్, “హో! దాంతొన్” ఇంజెర్ వెహ్త.
\p
\v 59 తె వూర్ రిబ్కన్ అని తాన చాకొర కియ్వల్ దాసిన్, అబ్రాహమ్నొర్ సేవ్కన్ అని వోన్ సంగ వాతుర్ సమ్దిర్‌కున్ సారి కీతెర్.
\v 60 వూర్ రిబ్కన్ సారి కీసెర్, “రిబ్క! నిమె హజర్క్ కొది మాందితున్ అవని ఆకి. అని నీవ సంతాన్దెర్ వూరెర్ దుస్మన్-దార్కున్ మెయనిర్” ఇంజెర్ తాన్ ఆసిర్‌వాద్ సీతెర్.
\v 61 తె రిబ్కల్ అని తన్వ దాసి హూటక్నగ ఉచ్చి, వోర్ సేవ్కన్ సంగ సొత్తంగ్. అహన్ వోర్ సేవ్కల్ రిబ్కన్ వోతొర్.
\p
\v 62 అద్ వకత్నె ఇసక్ బెయెర్-లహయి-రోయితల్\f * \fr 24:62 \fq బెయెర్-లహయి-రోయి \ft ఇత్తెకె జీవ వాలె నాకున్ సూడ్సెర్ మన్వల్ కుహి.\f* సరియ్ వాసి, కనాన్ దేస్న కాలన్ యేరియతగ\f * \fr 24:62 \fq కాలన్ యేరియతగ \ft ఇత్తెకె నెగెవ్ ఇన్వలిక్ మెటంగ్.\f* పిసెర్ మత్తొర్.
\v 63 ఉంది దియ పోడ్ద్ సొన్వల్ యేలతె, ఇసక్ పడిద్క్‌నెకె సొత్తొర్.\f * \fr 24:63 \fq వహుక్నె సొత్తొర్ \ft హెబ్రి బాసతె బతంగ్ కామ్ సొత్తొర్ ఇన్వల్ బోనె అర్తమ్ ఆయొ. బతి తెలుగుతె ద్యాన్ కియన్ సాటి సొత్తొర్ ఇంజెర్ మందంత.\f* అస్కె వోర్ తల తహ్చి సూడ్నెకెన్ హూటక్ వాసెర్ దిస్తంగ్.
\v 64-65 రిబ్కల్ తల తహ్చి ఇసకున్ సూడ్సి, హూటడల్ రెయ్సి అబ్రాహమ్నొర్ సేవ్కన్ సంగ, “మాకున్ బేటె మాయ్లె, మునెత్క్ వాయ్వల్ బోర్ ఆందుర్?” ఇంజెర్ పూసి కీత. తె వోర్, “నా మాల్కల్” ఇంజెర్ ఇత్తొర్. తె తన్వ మొకొమ్ ముచ్త.
\v 66 అస్కె వోర్ సేవ్కల్, జర్గ్‌తంగ్ అవ్ సమ్దొ గొస్టింగ్ ఇసకున్ పోడి కీసి వెహ్తొర్.
\v 67 తె ఇసక్ తన్వ అవల్ సారన డేరతగ రిబ్కన్ వోతొర్. అద్ తీర్దె, రిబ్కల్ ఇసకున్ బాయ్కొ ఆత. వోర్ తాన్ బెయ్ లాడ్-గోడితె సూడ్తొర్. అస్కె ఇసక్ తన్వ అవన దుక్సతల్ బహ్రి అర్తొర్.
\c 25
\s అబ్రాహమ్న దుస్రొ సంతాన్
\p
\v 1 అబ్రాహమ్ కెతుర ఇన్వల్ వెయ్లొన్ సంగ పాట్ ఆతొర్.
\v 2 అద్ వెయ్లొ జిమ్రాన్, యొక్సాన్, మెదాన్, మిద్యాన్, ఇసక్ అని సూవహు ఇన్వలిర్‌కున్ జల్మ సీత.
\v 3 సేబల్\f * \fr 25:3 \fq సేబ \ft ఇత్తెకె వాగ్దన్.\f* అని దెదాన్తొర్ బాబొ యొక్సాన్ ఆందుర్. అసురియుల్క్, లెతుసియుల్క్ అని లెయుమియుల్క్ ఇన్వలిర్ దెదాన్తుర్ సంతాన్ ఆందిర్.
\v 4 యేయిపల్, యెపేర్, హానొక్, అబిదల్, యెల్దయనొర్ బాబొ మిద్యాన్ ఆందుర్. వీర్ సమ్దిర్ అబ్రాహమ్ అని కెతురన సంతాన్ ఆందిర్.
\p
\v 5-6 బతి అబ్రాహమ్ మరన్ ఆయ్వక్ మనెకెన్, తన పాట్ ఆతంగ్ హాగర్ అని కెతురనుర్ పేకుర్కున్ ఇనమ్క్ సీతొర్. అని తన్వొర్ మరి ఇసక్నగటల్ లంగ్ మంజి పిస్లె, వూర్కున్ సిడయింగ్ బాజ్ సారి కీతొర్. అని అబ్రాహమ్ తన్వ సమ్దొ జాయ్జతున్ ఇసకున్ సీతొర్.
\s అబ్రాహమ్న మరన్
\p
\v 7-8 అబ్రాహమ్ నూట సత్తర్ సియుంగ్ (175) సాల్క్‌నొర్ పడి జూదల్ వెడిల్ ఆసి మార్తొర్.
\v 9-10 తె వోనుర్ మర్క్ ఇసక్ అని ఇస్మయేల్ మామ్రెతున్ కరుమ్న మకపెలత బుయరితగ వోన్ మాతి కీతెర్. ఇదెన్ మొదొల్ తన్వ బాయ్కొ సారన్ మాతి కియ్లె, ఇదె వావ్టున్ అబ్రాహమ్ హేతు జాతితొర్ సోహర్తొర్ మరి యెప్రొన్తల్ యేచ్చి మత్తొర్.
\v 11 అబ్రాహమ్ మార్త పెజె, తన్వొర్ మరి ఇసకున్ బగవంతల్ ఆసిర్‌వాద్ సీతొర్. అస్కె ఇసక్ బెయెర్-లహయి-రోయి ఇన్వల్ జాగత్ కరుమ్ పిసెర్ మత్తొర్.
\s ఇస్మయేల్‌త సంతాన్
\p
\v 12 అబ్రాహమ్ అని హాగర్తొర్ మరి ఇస్మయేల్ ఆందుర్. ఇద్ ఈజిప్ట్‌న సారన దాసి-వోతడ్ ఆంద్.
\v 13-16 ఇస్మయేల్‌త సంతాన్: నెబాయొత్ (మడనొర్ మరి), కేదర్, అద్బయేల్, మిబాసిమ్, మిస్మాల్, దూమల్, మస్సల్, హదర్, తేమల్, యెతుర్, నాపిస్, కెదెమల్ ఇన్వలిర్ ఇస్మయేల్‌తుర్ మర్క్ ఆందిర్. వీర్ బార కాన్‌దాన్క్‌నుర్ మొదొడుర్ బాబుర్ ఆతెర్. వీర్ పిసి మన్వలిక్ జాగన్ పియ్సి, తమ్వంగ్ నగుకున్ అని కిలన్ తమ్వంగె పొరొల్క్ ఇర్తెర్.
\v 17 ఇస్మయేల్ ఉంది నూర్ తీస యేడుంగ్ (137) సాల్క్ పిసి, మార్తొర్.
\v 18 వోన సంతాన్ హవిల జాగతల్తె, సూరు నగుర్ వేరి పగ్రె మాతెర్. ఇద్ సూరు నగుర్ ఈజిప్ట్ దేసున్ కరుమ్ సిడయింగ్ బాజ్ అసిరియ సొన్వల్ సర్దె మత్త. తన్వుర్ లాక్తుర్ సంగ జగ్డంగ్ ఆసెరెన్ మత్తంగ్.
\s ఇసక్నుర్ యేమలిర్ మర్క్
\p
\v 19 ఇద్ అబ్రాహమ్నొర్ మరి ఇసక్న చరిత్ర ఆంద్.
\v 20 ఇసక్న వహి చాలిస్ (40) సాల్క్ మనెకె, రిబ్కన్ తుంగ్తొర్. ఇద్ రిబ్కల్ పదన-ఆరమ్ ఇన్వల్ యేరియతె మన్వల్ బెతుయేల్త మియడ్ అని లాబన్త సేలడ్ ఆంద్.
\v 21 ఇసక్, తన్వ బాయ్కొ గొడ్డు మత్త కాడ్కి, తాన్ సాటి యెహోవ బగవంతన్ పార్తన కీతొర్. వోన పార్తన బగవంతల్ కేంజ్తొర్. అదెన్ సాటి రిబ్కల్ దివొస్క్ మత్త.
\v 22 రిబ్కన పీటెతె ఇవిర్ మొడ్డలిర్ తాడ్-వీడ్ ఆసెర్ మత్తెర్. అదెన్ సాటి రిబ్కల్ “నాకునె ఇహిన్ బారి జర్గంత?” ఇంజి యెహోవ బగవంతన్ పూసి కీత.
\v 23 తె, యెహోవ బగవంతల్ తాన్ తర్సొ,
\q1 “నీ పీటెతె రండ్ జాతింగ్ మంతంగ్.
\q2 రండ్ జాతినుర్ నీ పీటెతల్ పాకె మాసి వాంతెర్.
\q1 ఉంది జాతితున్ అదిక్ ఉంది మజ్బుత్ మందంత.
\q2 డగుర్ వాలె చుడుర్ వాలెన్ సేవ్కల్ ఆంతొర్”
\m ఇంజెర్ ఇత్తొర్.
\v 24 బాలెంత ఆయ్వల్ వకత్ నింత. అస్కె రిబ్కల్ యేమలిర్కున్ జల్మ సీత.
\v 25 వూర్గటల్ మొదొడొర్ మొడ్డల్ రగ-రగ మత్తొర్. వోన మేందొల్-మెన్ కెల్క్ మత్తంగ్. అదెన్ సాటి వోన పొరొల్ యేసవు\f * \fr 25:25 \fq యేసవు \ft ఇత్తెకె కెల్క్ వాలె.\f* ఇంజెర్ ఇర్తెర్.
\v 26 వోన్ పెజెయ్ వోనొర్ తముర్ జల్మ ఆనెకె, యేసవున కాద కీల్చ పియ్సి మత్తొర్. అదెన్ లాసి, వోన పొరొల్ యాకొబ్\f * \fr 25:26 \fq యాకొబ్ \ft ఇత్తెకె కాద కీల్చ పియ్వల్ సెలెతె మోసెమ్ కియ్వల్.\f* ఇంజెర్ ఇర్తెర్. వీర్ జల్మ ఆనెకె, ఇసకున్ సాట్ (60) సాల్క్‌న వహి మత్త.
\s యేసవు తన్వ హకున్ వొమ్వల్
\p
\v 27 వూర్ కాండిర్ బెర్స్‌తెర్. యేసవు జేటి సికరి-దారల్ ఆసి, బహ్రి మన్లె పసంద్ కీందుర్. బతి యాకొబ్ సాదు మాయ్నల్ ఆసి, వూర్ మన్వల్ డేరత్ రొపొ మన్లె, పసంద్ కీందుర్.
\v 28 యేసవు సికరి కీసి తత్తంగ్ సవింగ్ ఇసక్ తిందుర్. అదెన్ సాటి ఇసక్ వోన్ బెయ్ లాడ్ కీందుర్. బతి రిబ్కల్ యాకొబున్ లాడ్ కీందు.
\p
\v 29 ఉంది దియ యాకొబ్ కొరి కుస్రి అట్సెర్ మనెకె, యేసవు అవిసి సికరితల్ వాతొర్.
\v 30 అదెన్ సాటి వోర్, “అబ! బెయ్ అవితొన్. రగ-రగ దిస్వల్ కుసిడల్ నాకున్ తిన్లె జరసి సీమ్” ఇంజెర్ యాకొబున్ తల్క్‌తొర్. (యేసవున్ అదెన్ సాటి యేదొమ్\f * \fr 25:30 \fq యేదొమ్ \ft ఇత్తెకె రగల్.\f* ఇంజెర్ పొరొల్ వాత.)
\v 31 బతి యాకొబ్, “మడనొర్ మరి ఆయ్వల్ నీవ హక్\f * \fr 25:31 \fq మడనొర్ మరి ఆయ్వల్ నీవ హక్ \ft ఇత్తెకె వూర లెకతె మడనొర్ మరిన అని బాబొన ఈసతున్ పియ్సి, వోన్ రండ్ ఈసంగ్ జాయ్జత్ పుట్న్‌దు.\f* నాకున్ సీమ్” ఇంజెర్ పూసి కీతొర్.
\p
\v 32 తె యేసవు, “ననతె సానల్ ఆసి మంతొన్. అద్ హకున్ హిందల్ నాకున్ బతల్ లాబమ్? తాన్ యేత” ఇంజెర్ వెహ్తొర్.
\p
\v 33 అస్కె యాకొబ్, “నేండ్ అద్ హకున్ నాకున్ సీంతొన్ ఇంజెర్ ఆడ వాట లాగర్” ఇంజెర్ ఇత్తొర్. తె యాకొబున్ తర్సొ వోర్ ఆడ వాట్సి, అద్ మడనొర్ మరిన హకున్ సీసి వాట్తొర్.
\v 34 అస్కె యాకొబ్ సారింగ్ అని కొరి కుస్రి యేసవున్ సీతొర్. యేసవు తింజి-ఉంజి తన్వ సరియ్ సొత్తొర్. ఇద్ తీర్దె మడనొర్ మరిన హకున్ యేసవు సొడుస్తొర్.
\c 26
\s అబిమెలెకున్ ఇసక్ లబడ్ వెహ్వల్
\p
\v 1 అబ్రాహమ్ పిసి మనెకె, అర్సి మత్త ఆతలె కరు ఉండె ఉంది జోక అద్ దేసెమ్నగ అర్త. అస్కె ఇసక్, గెరార్ నగుడగ మన్వల్ పిలిస్తియుల్క్‌న జాతితొర్ రాజల్ అబిమెలెక్నగ సొత్తొర్.
\v 2 బారితెకె, యెహోవ బగవంతల్ అదెన్ మునెనె ఇసకున్ పావె మాసి,
\pi “నిమె ఈజిప్ట్ దేస్నగ సొన్వక్‌నె, నన వెహ్వల్ గెరార్తగ పిస్లె సొన్.
\v 3-4 అద్ యేరియతగన్ పిస. నన నీకున్ సాత్ మంజి, ఆసిర్‌వాద్ సీంతొన్. బహన్ ఇత్తెకె, నీవొర్ బాబొ అబ్రాహమున్ సీత వాగ్దన్‌తున్ పూరి కీంతొన్. నీకున్, నీవ సంతాన్దున్ ఇవ్ సమ్దొ యేరియన్ సీసి, నన నీవ సంతాన్ద జనొబ హాబడంగ్ సుకుకున్ దాత్ బడి కీంతొన్. అని వూర్కున్ ఇవ్ యేరియన్ సీంతొన్. నీవ సంతాన్దున్ హిందల్ బొమిత్ పొరొడంగ్ సమ్దొ జాతింగ్ ఆసిర్‌వాద్ యేతనుంగ్.
\v 5 బారితెకె, అబ్రాహమ్ నన హుకుమ్ సీత తీర్ సమ్దొ కీతొర్” ఇంజెర్ వెహ్తొర్.
\p
\v 6 తె ఇసక్ గెరార్ ఇన్వల్ నగుడెన్ రోకె మాతొర్.
\v 7 అగటుర్ మాయ్నలిర్ వోన బాయ్కొన్ సూడ్సి, “అద్ బద్ ఆంద్?” ఇంజెర్ వోన్ పూసి కీతెర్. తె వోర్, “అద్ నావ సేలడ్ ఆంద్”\x # \xo 26:7 \xt పుట్‌గడ్మి 12:10-20; 20:1-18\x* ఇంజెర్ వెహ్తొర్. బారితెకె, రిబ్కల్ బెయ్ సోబతె మత్త కాడ్కి, తాన్ హిందల్ నాకున్ జకనిర్ ఇంజి, అద్ నావ బాయ్కొ ఆంద్ ఇంజెర్ వెహ్లె వెరితొర్.
\p
\v 8 అగ వోర్ వెలె రోజ్క్ మత్త పెజె, ఉంది దియ పిలిస్తియుల్క్‌నొర్ రాజల్ అబిమెలెక్, ఉంది కిడ్కితల్ సూడ్నెకె, ఇసక్ తన్వ బాయ్కొ రిబ్కన్ సంగ లాడ్-గోడితె గోరింగ్ ఆసెర్ దిస్తొర్.
\v 9 అస్కె అబిమెలెక్ ఇసకున్ కేయుసి, “ఇద్ తె, నీవ బాయ్కొ ఆంద్. ఇదెన్ నీవ సేలడ్ ఇంజెర్ బారి వెహ్తి?” ఇంజెర్ పూసి కీతొర్. తె ఇసక్ వోన్ సంగ, “తాన్ హిందల్ నన సాయ్వల్ గట్క వాంత బతలొ ఇంజి వెరితొన్” ఇంజెర్ వెహ్తొర్.
\v 10 అస్కె అబిమెలెక్, “నిమె మాకున్ ఇహిన్ బారి కీతి? ఉంది మోక మా జాతితల్ బోరె వొరొర్ తాన్ సంగ మీండ్మడ్ ఇత్తెకె, నిమె మా తలత్ పొరొ పాపున్ తచి ఇర్న్‌ది” ఇంజెర్ ఇసకున్ దమ్కి సీతొర్.
\v 11 అని అబిమెలెక్, “వేర్ మాయ్నన్ సెలెకె వేన బాయ్కొన్ బోరె బతయ్ కీకిట్‌తె, మరన్త సిక్స తప్వక్ బోగె మాయ లాగర్” ఇంజెర్ తన్వ పర్జతున్ హుకుమ్ సీతొర్.
\s ఇసక్ దనెవంతల్ ఆయ్వల్
\p
\v 12 ఇసక్ వావ్టె విజ వీత్‌తొర్. తె యెహోవ బగవంతల్ ఆసిర్‌వాద్ సీత కాడ్కి, అద్ సాల్దున్ నూర్ పాల్క్ పంట అదిక్ పండుస్తొర్.
\v 13 ఇద్ తీర్దె ఉండె గిర్ వోన దన్-దవ్లత్ వెలె బడె మాసెరెన్ సొత్త. తె వోర్ బెయ్ డగుర్ దనెవంతల్ ఆతొర్.
\v 14 వోన్ హెరెంగ్-గొరెనంగ్ మందంగ్, మూరనంగ్ మందంగ్ అని వెలెటిర్ దాసిర్ గిర్ మత్తెర్. అదెన్ సాటి పిలిస్తియుల్క్ సమ్దిర్ వోన్ పొరొ బెయ్ కుట కుట మత్తెర్.
\v 15 ఇసక్నొర్ బాబొ అబ్రాహమ్ మొదొల్ తన్వుర్ సేవ్కలిర్ సంగ కాచుస్తంగ్ కుహిన్ పిలిస్తియుల్క్ తోడితె ముహ్చి వాట్తెర్.
\v 16 అస్కె అబిమెలెక్ ఇసకున్ తోడొ, “నిమె మాక్తెర్ అదిక్ సక్తి వాలెని ఆంది. అదెన్ సాటి నిమె ఇద్ దేస్నల్ పెసిసి, సొన్” ఇంజెర్ ఇత్తొర్.
\s ఇసక్ కుహింగ్ తాడుస్వల్
\p
\v 17 తె ఇసక్ అద్ నగుడల్ పెసిసి, గెరార్ లొదితగ డేర వాట్సి, అగ మత్తొర్.
\v 18 అస్కె తన్వొర్ బాబొ అబ్రాహమ్న గట్కతె కాచుస్తంగ్ యేతంగ్ కుహిన్ తాడుస్తొర్. బారితెకె, అబ్రాహమ్ మార్త పెజె, పిలిస్తియుల్క్ అవెన్ ముహ్చి మత్తెర్. అవెకున్ తన్వొర్ బాబొ ఇర్తంగ్ పొరొల్కునె ఇర్తొర్.
\v 19 అని ఇసక్నుర్ సేవ్కలిర్ అద్ లొదితగ కాచ్‌చెర్ మనెకె, చొకొట్న జల వాలె కుహి పుట్త.
\v 20 బతి గెరార్ నగుడెర్ గాయ్కిర్ ఇసక్నుర్ గాయ్కిర్ తోడొ జగ్డ కీసి, “ఇద్ యేర్ మావ ఆంద్” ఇంజెర్ ఇత్త కాడ్కి, అద్ కుహితున్ ‘యేసెక్’\f * \fr 26:20 \fq యేసెక్ \ft ఇత్తెకె జగడ.\f* ఇన్వల్ పొరొల్ ఇర్తొర్.
\p
\v 21 ఇసక్నుర్ సేవ్కలిర్ ఉండె ఉంది కుహి కాచ్తెర్. తాన్ సాటి గిర్ వూర్ జగ్డ కీతెర్. అదెన్ సాటి వోర్ తాన్ “సిత్న”\f * \fr 26:21 \fq సిత్న \ft ఇత్తెకె పగ.\f* ఇంజెర్ పొరొల్ ఇర్తొర్.
\p
\v 22 ఇసక్ అగటల్ దుస్రొ జాగతె సొంజి, ఉండె ఉంది కుహి కాచుస్తొర్. తాన్ సాటి జగ్డ కియ్లె బోరె వాయ్మకి. తె ఇసక్ అద్ కుహితున్ ‘రెహబోత్’\f * \fr 26:22 \ft రెహబోత్ ఇత్తెకె కుల్లొ జాగ ఇంజెర్ అర్తమ్.\f* ఇంజెర్ పొరొల్ ఇర్తొర్. అని వోర్, “ఇంకె ఇద్ జాగతున్ యెహోవ బగవంతల్ మాకున్ సీతొర్. ఇగె మరట్ సుద్రె మాసి బడె మాకట్” ఇంజెర్ ఇత్తొర్.
\p
\v 23 అగటల్ ఇసక్ బేర్సెబ ఇన్వల్ నాటె సొత్తొర్.
\v 24 అదె నేటి నర్క ఇసకున్ యెహోవ బగవంతల్ పావె మాసి, “నన నీ బాబొ అబ్రాహమ్నొర్ బగవంతన ఆందున్. నన నీ సంగ మంతొన్. అదెన్ సాటి నిమె వెరిమ. నా సేవ్కల్ అబ్రాహమున్ హిందల్ నీకున్ అని నీవ సంతాన్దున్ ఆసిర్‌వాద్ సీసి బడి కీంతొన్” ఇంజెర్ ఇత్తొర్.
\v 25 అస్కె ఇసక్ అగ బండనె బొవ్ల తయర్ కీసి, యెహోవ బగవంతన పొరొడె పార్తన-వింతి కీతొర్. అని ఇసక్ అద్ బేర్సెబతగన్ తమ్వంగ్ డేరంగ్ వాటుసి, తన్వుర్ సేవ్కలిర కెయ్దె ఉండె ఉంది కుహి కాచుస్తొర్.
\p
\v 26 ఉంది దియ గెరార్తల్ అబిమెలెక్ రాజల్, రాజన్ సూచన కియ్వల్ అదికారి అహుజతు అని లడెయ్ కియ్వలిరొర్ డగుర్ అదికారి పీకొలు ఇసక్నగ వాతెర్.
\v 27 తె ఇసక్ వూర్కున్ సూడ్సి, “నా పొరొ పగ పియ్సి, మిహ్గటల్ నాకున్ టెండ్సి పూడ్తిట్ అని ఇంకె నహ్గ బారి వాతిట్?” ఇంజెర్ పూసి కీతొర్.
\v 28 తె వూర్, “యెహోవ బగవంతల్ నీకున్ సాత్ మన్వల్ సూడ్తొమ్. అదెన్ సాటి మాకున్ అని నీకున్ నడ్డుమ్ ఉంది నియమ్ మందన.
\v 29 మమొట్ నీకున్ బతయ్ తక్‌లిబ్ సియ్వక్‌నె కుసితెన్ సారి కీతొమ్. అదెన్ సాటి నిమె గిర్ మాకున్ తక్‌లిబ్ సియొన్ ఇంజెర్ వాగ్దన్ కీమ్. నీ పొరొ యెహోవ బగవంతన ఆసిర్‌వాద్ మంత ఇన్వల్ తాత్కర్ దిసెర్ మంత” ఇంజెర్ ఇత్తెర్.
\v 30 అస్కె ఇసక్ వూర్కున్ జేవున్ సీతొర్. తె వూర్ సమ్దిర్ తిత్తెర్.
\p
\v 31 తెలరి సక్రెన్ వూర్ తేచ్చి, వొరొన్క్ వొరొర్ వాగ్దన్ కీతెర్. అస్కె ఇసక్ వూర్కున్ సారి కీతొర్. తె వూర్ కుసి-రజితె సొత్తెర్.
\v 32 అదె దివొసున్ నేటి ఇసక్నెర్ సేవ్కలిర్ వాసి, “మమొట్ కాచ్త కుహితగ యేర్ అర్త” ఇంజెర్ వెహ్తెర్.
\v 33 అదెన్ సాటి తాన్ ‘సేబ’\f * \fr 26:33 \fq సేబ \ft ఇత్తెకె వాగ్దన్.\f* ఇంజెర్ పొరొల్ ఇర్తొర్. తె ఇంకెట్ గిర్ అద్ నాటున్ బేర్సెబ\f * \fr 26:33 \fq బేర్సెబ \ft ఇత్తెకె వాగ్దన్‌త కుహి.\f* ఇంజెర్ కేయంతెర్.
\s యేసవునంగ్ బాయ్కొక్
\p
\v 34 యేసవున్ చాలిస్ (40) సాల్క్‌న వహి మనెకె, హేతు జాతితంగ్ రండ్ పేకిన్ తుంగ్తొర్. అవెనంగ్ పొరొల్క్ యహుదీతు (బేయెర్త మియడ్ ఆంద్) అని బాసెమత్ (యేలొన్త మియడ్ ఆంద్).
\v 35 బతి అవ్ తమ్వుర్ ఆతి-మామలిర్ ఆయ్వలిర్ ఇసక్ అని రిబ్కన్ బెయ్ తక్‌లిబ్ దొస్తంగ్.
\c 27
\s ఇసకున్ పసి కీసి యాకొబ్ ఆసిర్‌వాద్ యేత్వల్
\p
\v 1 ఇసక్ మాత్రల్ ఆత పెజె, వోన నదుర్ కమి ఆత. ఉంది దియ ఇసక్ తన్వొర్ మడనొర్ మరి యేసవున్ కేయుసి, “నా మరి!” ఇంజెర్ ఇత్తొర్. తె వోర్, “వెహ బాబ” ఇంజెర్ జవబ్ సీతొర్.
\p
\v 2 అస్కె ఇసక్, “సూడ, నన మాత్రన ఆతొన్. నావ పరన్ బస్కె దాంతయొ, నాకున్ టావ సెలె.
\v 3 అదెన్ సాటి నీ బాన్ అని బాన్-కొలంగ్ పియ్సి సొంజి, నా సాటి సికరి కీసి, సవింగ్ తర.
\v 4 నావ పరన్ సుటి కియన్ మొదొల్ నీకున్ ఆసిర్‌వాద్ సీంతొన్. నాకున్ పసంద్ వాతతున్ అట్సి, నన తిందన్ సాటి నహ్గ పియ్సి, వర” ఇంజెర్ వెహ్తొర్.
\v 5 తె యేసవు సవింగ్ తరన్ సాటి సికరి కియ్లె, సొత్తొర్.
\s రిబ్కల్ పిలన్ తీర్ యాకొబున్ తయర్ కియ్వల్
\p ఇసక్ యేసవున్ సంగ అహన్ వెహ్నెకె, రిబ్కల్ మక్సి కేంజ్త.
\v 6-7 తె రిబ్కల్ తన్వొర్ మరిన్ సంగ, “యాకొబ్ కేంజ! నీ బాబొ, నీ దాదల్ యేసవున్ సంగ, ‘నావ పరన్ సుటి కియన్ మునె, యెహోవ బగవంతన చర్నతె నీకున్ ఆసిర్‌వాద్ సీనల్ నా సాటి సికరి కీసి, సవింగ్ తచి జేవున్ తయర్ కీమ్’ ఇంజెర్ వెహ్నెకె నన కేంజ్తొన్.
\v 8 అదెన్ సాటి నా మరి, నా గొస్టి కేంచి, నన వెహ్తప్ కీమ్.
\v 9 నిమె మందతగ సొంజి, తాజ్యలిక్ రండ్ చుడుక్ బక్రన్ పియ్సి వర. నీ బాబొన్ పసంద్ వాత తీర్ అవెన్ అట్సి, వోన్ సాటి జేవున్ తయర్ కీంతొన్.
\v 10 అదెన్ నిమె బాబొనగ వోయ లాగర్. అస్కె వోర్ పరన్ సుటి కియన్ మొదొల్ అదెన్ తింజి, నీకున్ ఆసిర్‌వాద్ సీనుర్” ఇంజెర్ వెహ్త.
\p
\v 11 తె యాకొబ్ తన్వ అవల్ రిబ్కన్ సంగ, “నా తాదల్ యేసవున్, మేందొల్-మెన్ బూరంగ్ మంతంగ్. బతి నావ మేందొల్ వోన్ దాత్ సెలె.
\v 12 ఉంది మోక నా బాబల్ నాకున్ ఇట్సి సూడనుర్, అస్కె నన తనకున్ పసి కీసెర్ మంతొన్ ఇన్వల్ కరి కీంతొర్. అద్ గట్కతె ఆసిర్వాదున్ బద్లి, సాపెనయ్ నా తలత్ పొరొ వాంత” ఇంజెర్ ఇత్తొర్.
\p
\v 13 తెర్ బతి, వోన అవల్, “నా మరి, అద్ సాపెన నా పొరొ వాయి. నిమె నా గొస్టి కేంజ అని సొంజి బక్రన్ నహ్గ పియ్సి వర” ఇంజెర్ వెహ్త.
\v 14 తె యాకొబ్ సొంజి, అవెన్ తచి సీతొర్. రిబ్కల్ తన్వొర్ మాడ్సొన్ పసంద్ వాత తీర్ అట్త.
\v 15 అచొరె ఆయ్వ యేసవు పోండ్వలిక్ చొకొట్నంగ్ కప్డిన్ రోతల్ తచి, చుడుర్ మరి యాకొబున్ పోండుసీత.
\p
\v 16 అని అవ్ బక్రనంగ్ తోల్క్‌నె, వోనంగ్ కెయ్కున్ అని గోటితున్ ముచ్త.
\v 17 అద్ ఆత పెజె, అట్త కుస్రి అని సారిన్ తన్వొర్ మరి యాకొబ్న కెయ్దె సీత.
\s ఇసక్ యాకొబున్ ఆసిర్‌వాద్ సియ్వల్
\p
\v 18 తె వోర్ బాబొనగ వాసి, “బాబగొ” ఇంజెర్ కేయ్తొర్. అస్కె ఇసక్, “బతల్ కోకొ, నిమె బోని ఆంది?” ఇంజెర్ పూసి కీతొర్.
\p
\v 19 తె యాకొబ్, “నన నీవొర్ మడనొర్ మరి యేసవున ఆందున్. నిమె వెహ్తపె నన కీతొన్. నిమె నాకున్ ఆసిర్‌వాద్ సియ్లె, దయ కీసి తేచ్చి ఉద అని నన సికరి కీసి, అట్సి తత్తంగ్ సవింగ్ తిన్” ఇంజెర్ వెహ్తొర్.
\p
\v 20 అస్కె ఇసక్, “నా మరి, నీకున్ ఇచొర్ వెయ్నె బహన్ సికరి ఆత?” ఇంజెర్ పూసి కీతొర్. తె వోర్, “నీవొర్ యెహోవ బగవంతలె ఇహిన్ జర్గుసీతొర్” ఇంజెర్ జవబ్ సీతొర్.
\p
\v 21 అస్కె ఇసక్, “కరుమ్ వర కోకొ. అసల్ నిమె నా మరి యేసవుని ఆంది కి ఆయ్వి ఇన్వల్ నీకున్ ఇట్సి కరి కీక” ఇంజెర్ ఇత్తొర్.
\p
\v 22 అస్కె యాకొబ్ తన్వొర్ బాబొ ఇసకున్ కరుమ్ సొత్తొర్. ఇసక్ వోన్ మెస్క్‌సి సూడ్సి, “లేంగ్తె యాకొబ్న ఆంద్. బతి కెయ్క్ మాత్రమ్ యేసవునంగె ఆందుంగ్” ఇంజెర్ ఇత్తొర్.
\v 23 యాకొబ్నంగ్ కెయ్క్ యేసవునంగ్ కెయ్కున్ దాత్ బూరనె మత్త కాడ్కి, ఇసక్ వొడ్కె మాయ్వక్ వోన్ ఆసిర్‌వాద్ సియ్లె తయర్ ఆతొర్.
\v 24 బతి ఉండె ఉంది జోక, “నిమె కరల్ నా మరి యేసవునియ్ ఆంది కి?” ఇంజెర్ పూసి కీతొర్. తె యాకొబ్, “హో, ననయ్ ఆందున్” ఇంజెర్ జవబ్ సీతొర్.
\p
\v 25 అస్కె ఇసక్, “నా మరి, అద్ జేవున్ నహ్గ పియ్సి వర. నిమె సికరి కీసి అట్సి తత్త తింజి, నీకున్ ఆసిర్‌వాద్ సీంతొన్” ఇంజెర్ వెహ్తొర్. తె యాకొబ్ అద్ జేవున్ తచి, బాబొన్ సీతొర్. అస్కె ఇసక్ తింజి, ఆంగుర్క్‌న రస గిర్ ఉటొర్.
\p
\v 26 అని బాబొ, “నా మరి, కరుమ్ వాసి నాకున్ కలియ” ఇంజెర్ ఇత్తొర్.
\v 27 తె యాకొబ్ తన్వొర్ బాబొనగ సొంజి కలితొర్. అస్కె ఇసక్ వోనంగ్ కప్డిన గాడి యేచ్చి, వోన్ ఆసిర్‌వాద్ సీసెర్;
\q1 “ఇచుల! నా మరిన గమ గమ గాడి యెహోవ బగవంతల్ ఆసిర్‌వాద్ సీత బొమిత వాసున్ దాత్ మంత.
\q1
\v 28 బగవంతల్ దర్తురిత్ పొరొ బెయ్ వెలె దానంగ్,
\q2 అని ఆంగుర్క్ పండుస్లె, బర్పుర్ పిర్క్ అరుసంతొర్.
\q1
\v 29 వెలెటిర్ లోకుర్ నీకున్ అని నీ సంతాన్దున్ సేవ్కలిర్ ఆనిర్ అని నీకున్ మాని కీనిర్.
\q1 నీవ చుటమ్-బందున్ పొరొ రాజ్ తాకుసీకి.
\q2 నీవుర్ తాదల్-తముర్ నీవంగ్ కాల్క్ కరనిర్.
\q1 నీకున్ సాపెన సియ్వలిర్క్ సాపెన వాంత.
\q2 నీకున్ ఆసిర్‌వాద్ సియ్వలిర్క్ ఆసిర్‌వాద్ వాంత”
\m ఇంజెర్ ఇత్తొర్.
\s యేసవు బాబొన్ ఆసిర్‌వాద్ తల్క్‌వల్
\p
\v 30 ఇసక్ యాకొబున్ ఆసిర్‌వాద్ సియ్వల్ ఆత పెజె, తన్వొర్ బాబొనగటల్ సొత్తొర్. అదె గట్కతె యేసవు సికరితల్ వాతొర్.
\v 31 తె వోర్ గిర్ బాబొన్ పసంద్ వాత తీర్ జేవున్ అట్సి, తత్తొర్. అని, “బాబగొ, తేద! నీ మరి సికరి కీసి తత్తంగ్ సవింగ్ తింజి, నాకున్ ఆసిర్‌వాద్ సీమ్” ఇంజెర్ ఇత్తొర్.
\p
\v 32 ఇసక్ తన్వొర్ మరిన్ తోడొ, “నిమె బోని ఆంది?” ఇంజెర్ పూసి కీతొర్. తె వోర్, “నన నీవొర్ మడనొర్ మరి యేసవున ఆందున్” ఇంజెర్ వెహ్తొర్.
\v 33 అస్కె ఇసక్ తరతర ఆసెర్ గాబ్రె మాసి, “తేన్ మొదొలె సికరి కీసి, సవింగ్ నహ్గ పియ్సి వాయ్వల్ బోర్ ఆందుర్? నిమె వాయ్వక్ మునెనె అవెన్ తింజి, వోన్ ఆసిర్‌వాద్ సీతొన్. వోన్ బగవంతల్ కరెలెన్ ఆసిర్‌వాద్ సీంతొర్” ఇంజెర్ ఇత్తొర్.
\v 34 తె యేసవు తన్వొర్ బాబొనంగ్ గొస్టింగ్ కేంచి, దుక్సతె జోర్తె కిలిసి, “బాబగొ! నాకున్ గిర్ ఆసిర్‌వాద్ సీమ్” ఇంజెర్ ఆడ్తొర్.
\v 35 బతి ఇసక్, “నీ తముర్ పసి కీసి, నీకున్ వాయ్వల్ ఆసిర్వాదున్ యేత్తొర్” ఇంజెర్ వెహ్తొర్.
\v 36 అస్కె యేసవు, “వోన పొరొల్ యాకొబ్\f * \fr 27:36 \fq యాకొబ్ \ft ఇత్తెకె కాద కీల్చ పియ్వల్ సెలెతె మోసెమ్ కియ్వల్.\f* ఇన్వల్ బరొబర్ కడ్త. బారితెకె నాకున్ రండ్ జోకంగ్ పసి కీతొర్. మొదొల్ నావ జల్మత హకున్ ఊమ్తొర్. అని ఇంకె నాక్ వాయ్వల్ ఆసిర్వాదున్ గిర్ యేత్తొర్” ఇంజెర్ ఇంజి, “నా సాటి ఉండె బదె ఆసిర్‌వాద్ మెయ్సి సెలె కి?” ఇంజెర్ పూసి కీతొర్.
\v 37 తె ఇసక్, “నా మరి, నీకున్ ఆసిర్‌వాద్ సియ్లె బదె మెయ్సి సెలె. దానంగ్, అని ఆంగుర్క్ పండుస్వల్ ఆసిర్‌వాద్ గిర్ వోనె సీతొన్. వోర్ నీకున్ మాల్కల్ ఆంతొర్. అని సమ్దిర్ చుటల్-బంద్ గిర్ వోనుర్ సేవ్కలిర్ ఆంతెర్” ఇంజెర్ యేసవున్ తోడొ ఇత్తొర్.
\p
\v 38 తె యేసవు, “బాబగొ! నిహ్గ మాత్రమ్ ఉందియ్ ఆసిర్‌వాద్ మంత కి? నాకున్ గిర్ ఆసిర్‌వాద్ సీమ్” ఇంజెర్, బాబొన్ సంగ వెహ్చి, యేసవు జోర్తె ఆడ్వల్ సురు కీతొర్.
\v 39 తె ఇసక్,
\q1 “నిమ్ మన్వల్ బొమి చొకొట్ మనొ.
\q2 పొరొడల్ పిర్ గిర్ అరొ.
\q1
\v 40 నిమె బస్కెట్క్ లడెయ్ కీసెర్ పిసంతి.
\q2 నీ తమున్ సేవ్కని ఆంతి.
\q1 బతి బస్కెతె నిమె వోన్ ఉల్ట తిరియంతియొ,
\q2 వోన అదికార్దల్ సుటె మాంతి\f * \fr 27:40 \fq వోన అదికార్దల్ సుటె మాంతి \ft ఇత్తెకె హెబ్రి బాసతె వోన జువతతున్ నీ గోటితల్ వాడిసీంతి.\f*”
\m ఇంజెర్ యేసవున్ వెహ్తొర్.
\p
\v 41 తె అస్కెడల్ యేసవు బాబొ తమున్ సీత ఆసిర్వాదున్ హిందల్, యాకొబున్ పొరొ పగ పియ్తొర్. అని యేసవు, “నా బాబొన మరన్త దివొస్ కరుమ్ వాసెర్ మంత. అద్ ఆత పెజె, నావొర్ తముర్ యాకొబున్ జకంతొన్” ఇంజెర్ ఇత్తొర్.
\p
\v 42 మడనొర్ మరి యేసవు ఇన్వలిక్ గొస్టింగ్ వొరొర్ మాయ్నల్ కేంచి, రిబ్కన్ వెహ్తొర్. తె తన్వొర్ చుడుర్ మరి యాకొబున్ కేయుసి, వోన్ సంగ, “ఇచుల! నీ తాదల్ యేసవు నీ పొరొ పగ పియ్సి, నీకున్ జకంతొన్ ఇంజెర్ మంతొర్.
\v 43-45 అదెన్ సాటి నా మరి నావ గొస్టి కేంచి, నిమె తేచ్చి, హారన్ ఇన్వల్ నగుడె మన్వల్ నావొర్ దాదల్ లాబన్తగ పరర్ ఆసి, వెయ్నె సొన్. నీవొర్ దాదన సోంగ్ రెయ్నల్ వేరి, నిమ్ కీతంగ్ అవ్ సమ్దొ వోర్ మరుంగ్నల్ వేరి అగన్ కహి సాల్క్ మన్. అస్కె నీకున్ అగటల్ కేయుసంతొన్. ఉంది దియత్ రొపొ మీ ఇవిర్కున్ టూటె మాయ్వల్ నాకున్ ఇస్టమ్ సెలె” ఇంజెర్ ఇత్త.
\p
\v 46 అద్ ఆత పెజె, రిబ్కల్ ఇసకున్ సంగ, “హేతు జాతితంగ్ ఇవ్ కోర్యకున్ హిందల్ నావ పరన్ వీటున్ వాత. యాకొబ్ గిర్ ఇద్ దేస్నంగ్ హేతు జాతితంగ్ బవె పేకిన్ తుంగనుర్తె, నన పిసి మన్వడున్ తెర్ సాయ్వల్ నయమ్” ఇంజెర్ వెహ్త.
\c 28
\s యాకొబ్ మర్మింగ్ ఆయ్లె పేడిన్ మహ్క్‌వల్
\p
\v 1 అస్కె ఇసక్ యాకొబున్ కేయుసి, “నిమె ఇద్ కనాన్ దేస్నంగ్ పేకినల్ బదెనె తుంగ్వ.
\v 2 నిమె తేచ్చి, పదన-ఆరమ్\f * \fr 28:2 \fq పదన-ఆరమ్ \ft ఇదెన్ హారన్ ఇంజెర్ గిర్ కేయంతెర్. బారితెకె పదన-ఆరమ్ ఇన్వల్ యేరియతగన్ అద్ నగుర్ మత్త.\f* ఇన్వల్ యేరియతె మన్వల్, నీ అవనొర్ బాబొ బెతుయేల్త రోన్ సొన్. అగ సొంజి నీ అవనొర్ తాదల్ లాబన్తంగ్ మియక్నల్ ఉందితున్ తుంగ” ఇంజెర్ వోన్ హుకుమ్ సీతొర్.
\v 3 అని, “సర్వసక్తి వాలె బగవంతల్, నీకున్ ఆసిర్‌వాద్ సీసి, వెలె మరి-మియడ్ సియన. నీవ సంతాన్ పగ్రె మాసి, వెలె కాన్‌దాన్క్ ఆయన.
\v 4-5 అబ్రాహమున్ ఇద్ దేసున్ సీంతొన్ ఇంజెర్ ఆసిర్‌వాద్ సీత తీరె, వోర్ బగవంతల్ నీకున్ అని నీవ సంతాన్తున్ గిర్ సియిర్” ఇంజెర్ ఆసిర్‌వాద్ సీసి, వోన్ రొహ్తొర్. తె వోర్ పదన-ఆరమ్ ఇన్వల్ యేరియతొర్ లాబన్తగ సొన్లె పెసితొర్. వేర్ లాబన్, బెతుయేల్తొర్ మరి అని రిబ్కనొర్ తాదల్ ఆందుర్.
\s యేసవు ఇస్మయేల్‌త మియడున్ తుంగ్వల్
\p
\v 6-7 అస్కె యేసవున్ తన్వొర్ తమున్ బారెతె, “నిమె కనాన్ దేస్న బదె పేడిన్ తుంగ్వ” ఇంజెర్, బాబొ ఆగె సీసి, పదన-ఆరమ్ ఇన్వల్ యేరియతె మర్మింగ్ ఆయ్లె, వోన్ రొహ్తొర్. తె యాకొబ్ బెయె-బాబల్ వెహ్త తీర్, అగ సొత్తొర్ ఇన్వల్ గొస్టి కరె మాత.
\p
\v 8 ఇదె ఆయ్వ, తన్వుర్ పేకుర్ కనాన్ దేస్నంగ్ పేకిన్ తుంగ్వల్\x # \xo 28:8 \xt పుట్‌గడ్మి 26:34-35\x* బాబొన్ పసంద్ సెలె ఇన్వల్ గిర్ యేసవున్ అర్తమ్ ఆత.
\v 9 అదెన్ సాటి యేసవు తన్గ మన్వలిక్ మొదొడంగ్ వెయ్లొకె ఆయ్వ, ఉండె ఉందితున్ తుంగ్లె, అబ్రాహమ్నొర్ మరి ఇస్మయేల్‌తగ సొత్తొర్. అని వోర్ ఇస్మయేల్‌త మియడ్ నెబాయొతున్ సేలడ్ ఆయ్వల్ మహలతున్ గిర్ తుంగ్తొర్.
\s కలతె యాకొబున్ బగవంతల్ దిస్వల్
\p
\v 10 యాకొబ్ బేర్సెబతల్ పెసిసి, హారన్ నగుడె సొంజెర్ మత్తొర్.
\v 11 వోర్ అహన్ సొంజెర్ మనెకె, పోడ్ద్ సొత్త. తె అద్ రాత్న యేలతె అగనె ఆగ్సి, తలత్ బూడ్ ఉంది బండ ఇర్సి నరుమ్తొర్.\fig |CO00683b.tif|col|||బగవంతనుర్ దూతలిర్ యాకొబున్ కలతె దిస్వల్|28:11\fig*
\v 12 అస్కె యాకొబున్ ఉంది కల దిస్త. అద్ కలతగ తంతెల్క్\f * \fr 28:12 \fq తంతెల్క్ \ft తెలుగుతె కేస్కుడ్ ఇంజెర్ మందంత.\f* బొమితల్తె హాబర్ వేరి లాగ్సి మత్తంగ్. అవ్ తంతెల్క్‌నల్ బగవంతనెర్ దూతలిర్ వర్సెర్ అని రెయ్సెర్ మత్తెర్.
\v 13 ఉండె యెహోవ బగవంతల్ తంతెల్కున్ బగ్ల నిల్సి, “నన నీ తాదొ అబ్రాహమ్నొర్ అని బాబొ ఇసక్నొర్ యెహోవ బగవంతన ఆందున్. నిమె మీండ్సి మన్వల్ ఇద్ బొమితున్ నీకున్ అని నీవ సంతాన్దున్ సీంతొన్.
\v 14 బొమితగ మన్వల్ ఉస్కె కడకున్ లెక పరుర్ అహన్ నీవ సంతాన్ బడె మానిర్. నిమె సిడయింగ్-పొరయింగ్ అని తెల్న్‌గడ్-కాలన్ సమ్ది నాలుంగ్ కోన్కున్ పగ్రె మాసి, ఇద్ బొమిత్ పొరొడుర్ పర్జ నీ హిందల్ అని నీవ సంతాన్దున్ హిందల్ ఆసిర్‌వాద్ యేతనిర్.
\v 15 ఇచుల! నన నీకున్ సాత్ మంజి, నిమె సొన్వల్ హర్ జాగతగ నీకున్ బచి కీసెర్, ఇద్ దేసెమ్నగ నీకున్ మల్సి, తరంతొన్. నన నీకున్ సుటి కియొన్. నీకున్ సీత వాగ్దన్ పూరి కీంతొన్” ఇంజెర్ ఇత్తొర్.
\p
\v 16 అస్కె యాకొబ్ జోప్నల్ చేవె మాసి, “యెహోవ బగవంతల్ కరలెన్ ఇద్ జాగతగ మంతొర్. నాకున్ ఇద్ కరె మాచెలె ఇంజి,
\v 17 ఇద్ జాగ వెలె వెరినల్ మంత. ఇద్ బగవంతన మందిరె బతి, దుస్రొ బదె ఆయొ. స్వర్గ్‌నగ సొన్వల్ సరి ఇదె ఆంద్” ఇంజెర్ ఇత్తొర్.
\p
\v 18 సక్రె బయ్-బయ్ ఆనెకెన్ యాకొబ్ తేచ్చి, బగవంతల్ పావె మాతత నిసనిత్ సాటి, తన తలత్ బూడ్ ఇర్సి మత్త అద్ బండతున్ సడ్కల్ నిపుసి, తాన్ పొరొ నియ్ సోక్తొర్.
\v 19 తొలె అద్ జాగతున్ ‘లూజ్’ ఇంజెర్ కేయ్న్‌దిర్. బతి అద్ జాగత్ వోర్, ‘బేతెలు’\f * \fr 28:19 \fq బేతెలు \ft ఇత్తెకె బగవంతన రోన్.\f* ఇంజెర్ పూన పొరొల్ దొస్తొర్.
\p
\v 20-21 అస్కె యాకొబ్, “నన మల్సి నా బాబొన రోన్ చొకొటె వానల్ బగవంతల్ నాకున్ సాత్ మంజి, నా యాత్రతగ నాకున్ బచి కీసి, తిందన్ సాటి చంది, పోండన్ సాటి పంచ-పాంగుడ్ సీతెకె, యెహోవ బగవంతల్ నావొర్ బగవంతల్ ఇంజెర్ మానె మంతొన్.
\v 22 అని నన నిపుస్త ఇద్ బండత జాగ బగవంతన్ పార్తన-వింతి కియ్వల్ జాగ ఆంత. బగవంతల్ నాకున్ సియ్వల్ హర్ చీజ్నల్ దహ (10) ఈసనల్ ఉంది ఈస బగవంతన్ తప్వక్ సీంతొన్” ఇంజెర్ కాల్ కర్తొర్.
\c 29
\s యాకొబ్ రాహెల్తున్ బేటె మాయ్వల్
\p
\v 1 అహన్ యాకొబ్ యాత్ర కీసెర్, సిడయింగ్ బాజ్నెకె మన్వల్ దేస్నె యెవ్తొర్.
\v 2 వోర్ పడిద్క్‌నెకె సూడ్నెకె ఉంది కుహి దిస్త. అద్ కుహిత్ కరుమ్ గొరెనంగ్ మూంద్ మందంగ్ మీండ్సి మత్తంగ్. గాయ్కిర్ అవ్ మందన్ కుహిత యేర్ ఉహ్న్‌దిర్. బతి అద్ కుహిత్ పొరొ ఉంది డగుర్ బండ ముచ్చి మత్త.
\v 3 అగ సమ్ది మందంగ్ వాత పెజె, కుహితగ ముచ్చి మత్త బండతున్ జర్గుసి, మందన్ యేర్ ఉహ్చి, బాత అహన్ కుహిత్ పొరొ తాన్ ముచ్న్‌దిర్.
\p
\v 4 యాకొబ్ వూర్కున్ సూడ్సి, “దాదలిర్నిట్, మిరట్ బగటుర్ ఆందిట్?” ఇంజెర్ పూసి కీతొర్. తె వూర్ “మమొట్ హారన్తుర్ ఆందుమ్” ఇంజెర్ జవబ్ సీతెర్.
\p
\v 5 తె యాకొబ్, “నాహొర్తొర్ తంగ్మరి లాబన్ మీకున్ టావయ్ కి?” ఇంజెర్ పూసి కీతొర్. తె “హో! మాకున్ టావయ్” ఇంజెర్ వెహ్తెర్.
\p
\v 6 అస్కె యాకొబ్, “వోర్ చొకొట్ మంతొర్ కి?” ఇంజెర్ పూసి కీతొర్. తె వూర్ “హో! చొకొటె మంతొర్” ఇంజెర్ ఇంజి, “ఇచుల! వోన మియడ్ రాహెల్ గొరెన్ పెజెయ్ వాసెర్ మంత” ఇంజెర్ ఇత్తెర్.
\p
\v 7 తె యాకొబ్, “దాదలిర్నిట్! పోడ్ద్ అర్లెక్ వెలెన్ వకత్ మంత. జన్వర్‌తంగ్ మందంగ్ మీరి కియ్వల్ వకత్ ఆయ్మకి. గొరెన్ యేర్ ఉహ్చి, పడిద్నెకె అవెన్ మెహట్” ఇంజెర్ వెహ్తొర్.
\p
\v 8 బతి వూర్ గాయ్కిర్, “మమొట్ అహన్ కియ పరొమ్. బారితెకె సమ్దిరంగ్ మందంగ్ మీరె మాతెకెన్, అద్ కుహిత బండ జర్గుసీంతొమ్. అస్కెన్ మావంగ్ మందన్ యేర్ ఉహంతొమ్” ఇంజెర్ ఇత్తెర్.
\p
\v 9 అహన్ గాయ్కిర్ సంగ వడ్క్‌సెర్ మనెకెన్, తన్వొర్ బాబొనంగ్ గొరెంగ్ మెహ్వల్ రాహెల్ అద్ మందతున్ పియ్సి అగ వాత.
\v 10 తన్వొర్ కాస మామల్ లాబన్త మియడున్ సూడ్సి, కుహిత్ పొరొడ బండతున్ జర్గుసి, అద్ మందతున్ యేర్ ఉహ్తొర్.
\v 11 అద్ ఆత పెజె, యాకొబ్ రాహెల్తున్ కలిసి, కుసితె జోర్తె ఆడ్తొర్.
\v 12 అని తాన్ సంగ, “నన మీ కాస ఆతి రిబ్కనొర్ పేడన ఆందున్” ఇంజెర్ వెహ్తొర్. తె అద్ విచ్‌చెర్ సొంజి, బాబొన్ సంగ వెహ్త.
\p
\v 13 లాబన్ తన్వ సేలడొర్ మరి యాకొబ్న కబుర్ కేంజ్తొర్. అదెన్ సాటి వోన్ బేటె మాయ్లె, విచ్‌చెర్ సొత్తొర్. అని వోన్ కలిసి, తన్వ రోన్ పియ్సి వాతొర్. యాకొబ్ జర్గ్‌తంగ్ అవ్ సమ్దొ లాబన్తున్ వెహ్తొర్.
\v 14 అస్కె లాబన్, “నిమె కరలెన్ నాకున్ లాగ్తొని ఆంది” ఇంజెర్ ఇత్తొర్. తె యాకొబ్ లాబన్తున్ సంగ ఉంది మహినమెన్ మత్తొర్.
\s యాకొబ్ పసె మాయ్వల్
\p
\v 15 అహన్ మనెకె, ఉంది దియ లాబన్, “రాక్ని యేత్వక్ నహ్గ నిమె ఇహిన్ కామ్ కియ్వల్ చొకొట్ సెలె. నిమె లాగ్తొని ఆంది. బతి సేవ్కని ఆయ్వి. నన నీకున్ బతల్ సియన?” ఇంజెర్ యాకొబున్ పూసి కీతొర్.
\v 16 లాబన్తున్ రండ్ మియక్ మత్తంగ్. డగుర్ మియడ పొరొల్ లేయల్ అని చుడుర్ మియడ పొరొల్ రాహెల్.
\p
\v 17 లేయనంగ్ కడ్క్ తేజ్ సెలె మత్తంగ్. బతి రాహెల్ గుల్ సోబతె మత్త.
\v 18 యాకొబ్ రాహెల్తున్ పొరొ జీవ వాట్సి, లాబన్తున్ సంగ, “నాకున్ నీవ చుడుర్ మియడ్ రాహెల్తున్ సీమ్. తాన్ సాటి నన యేడుంగ్ సాల్క్ నిహ్గ కామ్ కీసెర్ మందంతొన్” ఇంజెర్ వెహ్తొర్.
\v 19 తె లాబన్, “తాన్ దుస్రొన్ సియ్వడున్ తెర్, నీకున్ సియ్వలె చొకొట్. నిమె నహ్గనె లామ్‌సడెని ఆసి మన్” ఇంజెర్ ఇత్తొర్.
\p
\v 20 అహన్ యాకొబ్ యేడుంగ్ సాల్క్ కామ్ కీతొర్. బతి రాహెల్తున్ బెయ్ పెర్మ కీత కాడ్కి, అవ్ సాల్క్ వోన్ దివొస్కున్ దాత్ వెయ్నె వీడ్తంగ్.
\p
\v 21 అస్కె యాకొబ్, “నావంగ్ మన్వలిక్ సాల్క్ నింత కాడ్కి, నీ మియడ్ రాహెల్తున్ నాకున్ సీసి, మర్మింగ్ కీమ్” ఇంజెర్ లాబన్తున్ కోర్తొర్.
\p
\v 22 తె లాబన్ అగ మన్వలిర్ సమ్దిర్‌కున్ కేయుసి, జేవున్ సీతొర్.
\v 23 అంటిత రాతున్, లాబన్ తన్వ డగుర్ మియడ్ లేయన్, యాకొబ్నగ పియ్సి వాతొర్. తె యాకొబ్ లేయన్ సంగ మీండ్తొర్.
\v 24 (లాబన్ తన్వ దాసి-వోతడ్ ‘జిల్పన్’ తన్వ మియడ్ లేయన సేవ కియ్లె సీతొర్.)
\v 25 బతి సక్రె, అద్ లేయల్ ఆంద్ ఇంజెర్ సూడ్సి, యాకొబ్ పరెసన్ ఆసెర్, లాబన్తున్ సంగ, “మామ నాకున్ బారి ఇహిన్ కీతి? రాహెల్తున్ సాటినె నిహ్గ లామ్‌సడెన ఆసి మత్తొన్. నాకున్ బారి పసి కీతి?” ఇంజెర్ సోంగ్నె ఇత్తొర్.
\p
\v 26 తె లాబన్, “డగుర్ మియడున్ తెర్ మునె, చుడుర్ మియడున్ సియ్వల్ మా దేస్న రీతి ఆయొ.
\v 27 మర్మిన రివజ్ పియ్సి యేడుంగ్ రోజ్క్ నిహ. అస్కె రాహెల్తున్ గిర్ నీకున్ సీంతొన్. బతి తాన్ సాటి ఉండె యేడుంగ్ సాల్క్ నహ్గ కామ్ కియ లాగర్” ఇంజెర్ వెహ్తొర్.
\v 28 అదెన్ సాటి యాకొబ్ మర్మిన వార్ నిహ్త పెజె, లాబన్ తన్వ మియడ్ రాహెల్తున్ గిర్ జోడి కీతొర్.
\v 29 (లాబన్ తన్వ దాసి-వోతడ్ ‘బిల్హన్’ తన్వ మియడ్ రాహెల్త సేవ కియ్లె సీతొర్.)
\v 30 తె యాకొబ్ రాహెల్తున్ సంగ మీండ్తొర్. వోర్ లేయన్తెర్ అదిక్ రాహెల్తున్ పెర్మ కీతొర్. అద్ రాహెల్తున్ సాటి లాబన్తగ ఉండె యేడుంగ్ సాల్క్ కామ్ కీతొర్.
\s యాకొబ్న కుటుంబ బడె మాయ్వల్
\p
\v 31 లేయన్ పెర్మతె సూడ్వ కాడ్కి, యెహోవ బగవంతల్ లేయన్ మరి-మియడ్ ఆనల్ కీతొర్. బతి రాహెల్ గొడ్డుయ్ మత్త.
\p
\v 32 లేయల్ దివొస్క్ మంజి, మొడ్డన్ జల్మ సీసి, “యెహోవ బగవంతల్ నా తక్‌లిబ్కున్ సూడ్తొర్. ఇంగె నా మాడ్సొ నాకున్ పెర్మ కీంతొర్” ఇంజి, వోన పొరొల్ ‘రూబెను’\f * \fr 29:32 \fq రూబెన్ \ft ఇత్తెకె ‘ఇచుల, మా మరి!’ సెలెకె ‘బగవంతల్ నావంగ్ తక్‌లిబ్కున్ సూడ్తొర్’.\f* ఇంజెర్ ఇర్త.
\p
\v 33 లేయల్ ఉండె వొరొర్ మొడ్డన్ జల్మ సీసి, “నా మాడ్సొ నాకున్ పసంద్ కీసెర్ సెలొర్ ఇన్వల్ యెహోవ బగవంతల్ సూడ్సి, వేర్ మొడ్డన్ సీతొర్” ఇంజి, వోన పొరొల్ ‘సిమియొన్’\f * \fr 29:33 \fq సిమియొన్ \ft ఇత్తెకె వోరె కేంజ్వల్ ఆందుర్.\f* ఇంజెర్ ఇర్త.
\p
\v 34 లేయల్ ఉండె గిర్ దివొస్క్ మంజి, మొడ్డన్ జల్మ సీత. “నా మాడ్సొన్ సాటి నన మువిర్ మర్కున్ జల్మ సీతొన్. ఇంగె నా మాడ్సొ తప్వక్ నాకున్ పెర్మతె సూడంతొర్” ఇంజి, వోన పొరొల్ ‘లేవి’\f * \fr 29:34 \fq లేవి \ft ఇత్తెకె జోడె మాసి మన్వల్.\f* ఇంజెర్ ఇర్త.
\p
\v 35 లేయల్ ఉండె గిర్ దివొస్క్ మంజి, మొడ్డన్ జల్మ సీత. అని “ఇంకె నన యెహోవ బగవంతన్ డగుర్-పాన్ సీక” ఇంజి, వోన పొరొల్ ‘యూదల్’\f * \fr 29:35 \fq యూదల్ \ft ఇత్తెకె పార్తన-వింతి.\f* ఇంజెర్ ఇర్త. అస్కె అద్ మరి-మియడ్ ఆయ్వక్‌నె కహి సాల్క్ మత్త.
\c 30
\p
\v 1 రాహెల్ తనకున్ మరి-మియడ్ ఆయ్మకి ఇంజెర్ తన్వ తక్కన్ పొరొ కుట కుట ఆసి, యాకొబున్ సంగ, “నాకున్ కాన్పు ఆనల్ కీమ్! సెలెకె నన సాంతొన్!” ఇంజెర్ ఇత్త.
\v 2 యాకొబున్ రాహెల్తున్ పొరొ సోంగ్ వాత. తె వోర్, “నన బత బగవంతనయ్? బగవంతలె నీకున్ కాన్పు ఆయ్వక్‌నె ఆపుసీతొర్” ఇంజెర్ వెహ్తొర్.
\p
\v 3 అస్కె రాహెల్ వోన్ సంగ, “నా దాసి బిల్హన్ సంగ మీండ. నా సాటి అద్ మరి-మియడున్ జల్మ సీంత. అహన్ తాన్ హిందల్ నాకున్ మరి-మియడ్ ఆనిర్” ఇంజెర్ ఇత్త.
\v 4 అని తన్వ దాసి బిల్హన్ యాకొబున్ సీత. అస్కె యాకొబ్ బిల్హన్ తోడొ మీండ్తొర్.
\v 5 తె అద్ బిల్హల్ దివొస్క్ మంజి, యాకొబున్ సాటి వొరొర్ మొడ్డన్ జల్మ సీత.
\p
\v 6 అస్కె రాహెల్, “బగవంతల్ నాకున్ నాయమ్ కీతొర్. వోర్ నావ పార్తన కేంచి, నా సాటి వొరొర్ పేడన్ సీతొర్” ఇంజి, వోన పొరొల్ ‘దాన్’\f * \fr 30:6 \fq దాను \ft ఇత్తెకె బగవంతల్ జవబ్ సీతొర్.\f* ఇంజెర్ ఇర్త.
\v 7 రాహెల్త దాసి-వోతడ్ బిల్హల్ దివొస్క్ మంజి, యాకొబున్ సాటి ఉండె వొరొర్ మొడ్డన్ జల్మ సీత.
\v 8 అస్కె రాహెల్, “బగవంతన దయతె నా తక్కన్ తోడొ లడెయ్ కీసి, మెయ్తొన్” ఇంజి, వోన పొరొల్ ‘నప్తాలి’\f * \fr 30:8 \fq నప్తాలి \ft ఇత్తెకె లడెయ్ కియ్వల్ సెలెతె జగడ కియ్వల్.\f* ఇంజెర్ ఇర్త.
\p
\v 9 లేయల్ తనకున్ ఇంగె మరి-మియడ్ ఆయుర్ ఇంజి, తన్వ దాసి జిల్పన్ యాకొబున్ సీత.
\v 10 అస్కె అద్ దాసి గిర్ యాకొబున్ వొరొర్ మరిన్ జల్మ సీత.
\v 11 లేయల్ తన్వ తన, “నన నసిబ్ వాలెన” ఇంజి, వోన పొరొల్ ‘గాద్’\f * \fr 30:11 \fq గాద్ \ft ఇత్తెకె నసిబ్ వాలె.\f* ఇంజెర్ ఇర్త.
\v 12 లేయన దాసి-వోతడ్ జిల్పల్ ఉండె వొరొర్ మరిన్ జల్మ సీత.
\v 13 లేయల్, “నన వెలె ఆనంద్నె మంతొన్. సమ్దొ వెయ్లొక్ ఆనంద్నె మంతి ఇంజెర్ నాకున్ ఇందనుంగ్” ఇంజి, వోన పొరొల్ ‘అసెర్’\f * \fr 30:13 \fq అసెర్ \ft ఇత్తెకె ఆనంద్.\f* ఇంజెర్ ఇర్త.
\p
\v 14 గొహ్క్ కొయ్వల్ వకత్నె రూబెన్ పొలల్క్‌నెకె సొత్తొర్. అగ పీర్ నిపుస్వల్ పొదెలతున్ సూడ్సి, తానంగ్ మాటింగ్ తన్వ అవల్ లేయనగ తచి సీతొర్. అస్కె రాహెల్, “నీ మరి తత్తంగ్ అవ్ మాటినల్ దయ కీసి ఇచుంగ్సి నాకున్ సీమ్” ఇంజెర్ లేయన్ తల్క్‌త.
\p
\v 15 తె అద్, “నిమె నా మాడ్సొన్ కరుమ్ కీతి. అద్ నీకున్ పూరె మాయొ కి? ఇంకె నా మరి తర్వలిక్ మాటింగ్ గిర్ యేత్క ఇంతి?” ఇంజెర్ ఇత్త. తె రాహెల్, “ఆయి! నీ మరి తత్తంగ్ పీర్ నిపుస్వలిక్ మాటింగ్ నాకున్ సీకితె, నేట రాతున్ నా మాడ్సొ నీ సంగ మీండనుర్” ఇంజెర్ ఇత్త.
\p
\v 16 అద్ నేటి పోడ్ద్ సొందన్ వకత్నె, యాకొబ్ వావ్టల్ వాసెర్ మత్తొర్. అస్కె లేయల్ వోన్ మునెత్క్ సొంజి, “నిమె నహ్గ వాయ లాగర్. బారితెకె నా మరి తత్తంగ్ పీర్ నిపుస్వలిక్ మాటినె నీకున్ యేత్తొన్” ఇంజెర్ ఇత్త. అదెన్ సాటి వోర్ అద్ రాతున్ లేయన్ సంగ మీండ్తొర్.
\p
\v 17 అస్కె బగవంతల్ లేయన పార్తన కేంజ్త కాడ్కి, అద్ దివొస్క్ మంజి, యాకొబున్ సాటి ఉండె వొరొర్ మొడ్డన్ జల్మ సీత.
\v 18 తె లేయల్, “నన నా దాసిన్, నా మాడ్సొన్ సీత కాడ్కి, బగవంతల్ నాకున్ ఇద్ ఇనమ్ సీతొర్” ఇంజి, వోన పొరొల్ ‘ఇసకార్’\f * \fr 30:18 \fq ఇసకార్ \ft ఇత్తెకె కిరయి మాయ్నల్.\f* ఇంజెర్ ఇర్త.
\v 19 లేయల్ ఉండె ఉంది జోక పీటె మంజి, ఉండె వొరొర్ మొడ్డన్ జల్మ సీత.
\v 20 అస్కె లేయల్, “బగవంతల్ నాకున్ చొకొట్న ఇనమ్ సీతొర్. నన నా మాడ్సొన్ సాటి సార్విర్ మర్కున్ జల్మ సీతొన్. అదెన్ సాటి ఇంగెడల్ వోర్ నా సంగ జిన్గని కీనుర్” ఇంజి, వోర్ మొడ్డన్, ‘జెబులున్’\f * \fr 30:20 \fq జెబులున్ \ft ఇత్తెకె వొప్త ఇనమ్.\f* ఇంజెర్ పొరొల్ ఇర్త.
\v 21 అద్ ఆత పెజె, లేయల్ మొడ్డెన్ జల్మ సీసి, తాన పొరొల్ ‘దీనల్’ ఇంజెర్ ఇర్త.
\p
\v 22 అస్కె బగవంతల్ రాహెల్తున్ హేతు కీసి తాన పార్తన కేంచి, తాన్ మరి-మియడ్ ఆయ్లె, ఆసిర్‌వాద్ సీతొర్.
\v 23 తె అద్ దివొస్క్ మంజి, మొడ్డన్ జల్మ సీత. “బగవంతల్ గొడ్డు-పాన్దున్ హిందల్, నాకున్ వాత దుక్సతున్ టెండ్సి వాట్తొర్.
\v 24 యెహోవ బగవంతల్ నాకున్ ఉండె వొరొర్ మరిన్ సీనుర్” ఇంజి, వోన పొరొల్ ‘యోసెప్’\f * \fr 30:24 \fq యోసెప్ \ft ఇత్తెకె టెండ్సి వాడ్తొర్ సెలెకె ఉండె వొరొన్ సీంతొర్.\f* ఇంజెర్ ఇర్త.
\s యాకొబ్ లాబన్తున్ పసి కీసి, దనెవంతల్ ఆయ్వల్
\p
\v 25 రాహెల్ యోసెపున్ జల్మ సీత పెజె, యాకొబ్ లాబన్తున్ సంగ, “నాకున్ సారి కీమ్. నా జాగతగ, నా దేసెమ్నగ దాంతొన్.
\v 26 నా బాయ్కొకున్, నా మరి-మియడున్ గిర్ నా సంగ సారి కీతెకె, నన దాంతొన్. వూర్ సాటినె నిహ్గ కామ్ కీతొన్ ఇన్వల్ నీకున్ టావయ్!” ఇంజెర్ ఇత్తొర్.
\p
\v 27-28 తె లాబన్, “సడె! నా పొరొ దయ మత్తెకె, నన వెహ్వల్ కేంజ. నీ హిందలె యెహోవ బగవంతల్ నాకున్ ఆసిర్‌వాద్ సీతొర్ ఇంజెర్ సగుడ్ సూడ్సి కరి కీతొన్. నీకున్ బచొర్ జీతమ్ (రాక్ని) పహ్జెయొ వెహ్తెకె, అచొర్ సీంతొన్” ఇంజెర్ ఇత్తొర్.
\v 29 తె యాకొబ్, “మామ! నన నిహ్గ బహన్ కామ్ కీతొన్ అని నీవంగ్ మందంగ్ నహ్గ బహన్ మత్తంగ్ ఇన్వల్ నీకున్ టావయె.
\v 30 నన వాయన్ మొదొల్ నిహ్గ ఇచుంగె మత్తంగ్. బతి ఇంకె అవ్ వెలె పెహ్గుమ్ ఆతంగ్. నన నీ సాటి కీత హర్ కామున్ యెహోవ బగవంతల్ ఆసిర్‌వాద్ సీతొర్. బతి నా సొంత రోతుర్ సాటి నన బస్కె కమయ్ కీక?” ఇంజెర్ ఇత్తొర్.
\v 31 అస్కె లాబన్, “నన నీకున్ బతల్ సియన వెహ?” ఇంజెర్ పూసి కీతొర్. తె యాకొబ్, “నిమె నాకున్ బతయ్ సియ్మ బతి, నిమె నా సాటి ఇహిన్ కీకితె, నన ఉండె నీవంగ్ మందంగ్ మెహంతొన్.
\v 32 నేండు నన నీవంగ్ హెరెంగ్-గొరెనంగ్ మందనగ వెలిసి సూడంతొన్. అవ్ హెరెనల్ సారలికున్ (చిట్కింగ్-బొట్కింగ్ వాలెకున్) అని గొరెనల్ కారికున్\f * \fr 30:32 \fq గొరెనల్ కారికున్ \ft ఇత్తెకె సాదరన్ దవ్రలిక్ గొరెంగ్ ఆయ్వ దుస్రొక్ సమ్దొ తీర్క్‌నంగ్.\f* యేర్పంతొన్. అవె నావ (రాక్ని) జీతమ్ ఆంతంగ్.
\v 33 బవిసత్నె నాకున్ సీత జీతమున్ సూడ్లె వాంతి అస్కె, నావ ఇమన్ నీకున్ కరె మాయర్. నావ రాక్నితంగ్ హెరెనగ సారలిక్ (చిట్కింగ్-బొట్కింగ్ వాలెక్) అని గొరెనగ కారిక్ ఆయ్వ దుస్రొక్ బవె మత్తెకె, నిమె అవెన్ కల్తి ఇంజి, నాకున్ ఇంద వచొ” ఇంజెర్ ఇత్తొర్.
\v 34 తె లాబన్, “హో! నిమె ఇత్త తీరె ఆయి సడె” ఇంజెర్ వెహ్తొర్.
\p
\v 35 బతి అదె నేటి లాబన్ తన్వొర్ సడెన్ ఇద్ తీర్దె పసి కీతొర్: అవ్ హెరెన మందనల్ సారలికున్ అని గొరెనంగ్ మందనల్ కార్యలిక్ బోకుకున్ అని పాట్కున్ యేర్ప్‌సి, తన్వుర్ కాండిర కెయ్దె సీతొర్.
\v 36 అని అవెన్ పియ్సి తనకున్ అని యాకొబున్ నడ్డుమ్ మూంద్ దియన సరిత్ అచొర్ లంగ్ ఇర్తొర్. యాకొబ్ తన పూసి కీత రాక్నితంగ్ ఉంది గిర్ జన్వర్ సెలె అవ్ లాబన్తంగ్ మెయ్తంగ్ మందన్ మెహ్చెర్ మత్తొర్.
\p
\v 37 అస్కె యాకొబ్ బాదమ్, సాలె అని ఉండె ఉంది మరతంగ్ కాందంగ్\f * \fr 30:37 \ft తోల్ తెండ్తెకె దవ్రల్ కటె మన్వలిక్ మూంద్ తీర్క్‌నంగ్ మరక్.\f* నెట్క్‌తొర్. అవెక్న రొపొడ దవ్రల్ కటె దిస్నల్ జాగంగ్-జాగంగ్ తోల్ తెండ్తొర్.
\v 38 అవ్ కాందన్, మందంగ్ యేర్ ఉన్వలిక్ డోనిన్ మునె ఇర్తొర్. తె అవ్ యేర్ ఉన్లె వాత పెజె, అగనె పర్తడ్ పియ్న్‌దుంగ్.
\v 39 అవ్ కాందన్ మునె బవ్-బవ్తె పర్తడ్ పియ్న్‌దుంగొ అవ్ మందంగ్, సారలిక్ అని కార్యలిక్ పిలన్ వహ్తంగ్.
\v 40 అస్కె యాకొబ్, అవ్ పిలన్, లాబన్తంగ్ హెరెంగ్-గొరెనంగ్ మందనల్ అలగ్ కీతొర్. పర్తడ్ పియ్వల్ గట్కతె లాబన్తంగ్ దవ్రలిక్ మందన్ కార్యలిక్ మందనెకె తలంగ్ కియుసి, ఇర్న్‌దుర్. ఇద్ తీర్దె మందనల్ తనకున్ వాయ్వల్ రాక్ని యాకొబున్ బడె మాత.
\v 41 అని మందనల్ తాజ్యలిక్ మన్వలిక్ పర్తడ్-పియ్నెకె, డోనినగ అవెన్ మునె రొపొడ దవ్రల్ కటె దిస్నల్ జాగంగ్-జాగంగ్ తోల్ తెండ్తంగ్ కాందంగ్ ఇర్న్‌దుర్.
\v 42 అని మందనల్ బక్కలిక్ పర్తడ్-పియ్నెకె, డోనినగ అవెన్ మునెతల్ అవ్ కాందంగ్ తెండ్న్‌దుర్. అహన్ బక్కలిక్ లాబన్తున్ అని తాజ్యలిక్ యాకొబున్ ఆతంగ్.
\v 43 ఇహిన్ హెరెంగ్-గొరెనంగ్ వెలె మందంగ్ అని వెయ్లొ-మాయ్న దాసిర్, హూటక్ అని గాదింగ్ మత్తతున్ హిందల్ వోర్ యాకొబ్ డగుర్ దనెవంతల్ ఆతొర్.
\c 31
\s యాకొబ్ పూసి కియ్వక్‌నె సొన్వల్
\p
\v 1 ఉంది దియ సేర్న్‌డుక్, “మా బావనగ మత్త సమ్దొతున్ లూటి కీసి, తాన్ హిందలె బాటొ దనెవంతల్ ఆతొర్” ఇంజెర్ వడ్క్‌తంగ్ గొస్టిన్ బోరెయ్ యాకొబున్ వెహ్తొర్.
\v 2 అంటిత్ మామహరిన మొకొమ్ సూడ్తెకె, ఇదెన్ మునె మత్తపినయ్ కుసితె సెలె ఇన్వల్ యాకొబ్ కరి కీతొర్.
\v 3 అస్కె యెహోవ బగవంతల్ యాకొబున్ సంగ, “నీ తాదుర్-బాబుర దేసెమ్నె అని చుటమ్-బంద్నగ మల్సి సొన్. నన నీ సంగ మందంతొన్” ఇంజెర్ వెహ్తొర్.
\p
\v 4 తె యాకొబ్ తన్వంగ్ మందంగ్ మెహ్చెర్ మన్వల్ జాగతలె రాహెల్ అని లేయన్ కేయుసి, అవెన్ సంగ ఇహిన్ ఇత్తొర్:
\v 5 “మీ బాబన మొకొమ్ ఇదెన్ మునె మత్తపినయ్ ఇంకె కుసితె సెలె. బతి నా బాబొనొర్ బగవంతల్ నాకున్ సాత్ మంతొర్.
\v 6 నన కియ పరనచ్చొర్ కామ్ మీ బాబన్ సాటి కీతొన్ ఇన్వల్ మీకున్ టావయ్.\fig |CO00692B.TIF|span|||యాకొబ్ తన్వంగ్ వెయ్లొకున్ కేయుస్వల్|31:6\fig*
\v 7 మీ బాబల్ నాకున్ పసి కీసి వెలె జోకంగ్\f * \fr 31:7 \fq వెలె జోకంగ్ \ft హెబ్రి బాసతె 10 (దహ) జోకంగ్ ఇంజెర్ మందంత.\f* నావ జీతమున్ (రాక్ని) బద్లి కీతొర్. తెర్ బతి బగవంతల్, మీ బాబొనంగ్ కపెటలిక్ పిలన్క్‌నల్ నాకున్ కాబాడ్తొర్.
\v 8 మీ బావల్ హెరెనల్ సారలిక్ నీవ జీతమ్ ఆనుంగ్ ఇంజెర్ ఇత్తొర్. అస్కె సమ్ది హెరెంగ్ సారలిక్ పిలంగె వహ్తంగ్. గొరెనల్ కార్యలిక్ నీవ జీతమ్ ఆనుంగ్ ఇంజెర్ ఇత్తొర్. అస్కె సమ్ది గొరెంగ్ కార్యలిక్ పిలంగె వహ్తంగ్.
\v 9 ఇహిన్ బగవంతల్, మీ బాబొన జన్వర్‌తున్ టెండ్సి నాకున్ సీతొర్.
\v 10 హెరెనంగ్ మందంగ్ గాబ్డి ఆయ్వల్ కాలమ్నె, నాకున్ కల దిస్త. అద్ కలతగ సమ్దొ సారలిక్ బోకుక్ పాట్కున్ సంగ పర్తడ్ పియ్సెర్ మత్తంగ్.
\v 11 అద్ కలతగ బగవంతనొర్ దూతల్, నాకున్ ‘యాకొబ్’ ఇంజెర్ కేయ్తొర్. తె నన, ‘హో! ఇగెనె మంతొన్’ ఇంజెర్ వెహ్తొన్.
\v 12 అస్కె వోర్, ‘నీవ తల తహ్చి సూడ! సమ్దొ సారలిక్ హెరె బోకుకునె పాట్కున్ సంగ పర్తడ్ పియుసెర్ మంతొన్. బారితెకె నీ మామల్ లాబన్ నీకున్ కీత సమ్దొ మోసెమున్ నన సూడ్తొన్.
\v 13 నీకున్ బేతెల్తగ పావె మాయ్వల్ బగవంతన ననయ్ ఆందున్. అదెన నిసనిత్ సాటి నిమె ఉంది బండతున్ నిపుసి, తాన్గ నియ్ సోక్సి, నాకున్ వాగ్దన్ కీతి. అదెన్ సాటి ఇంకె ఇద్ దేస్నల్ పెసిసి, నీవ పుట్త దేస్నె మల్సి సొన్’ ఇంజి నా సంగ వెహ్తొర్” ఇంజెర్ అవెన్ వెహ్తొర్.
\p
\v 14 ఇద్ కేంచి రాహెల్ అని లేయల్, “మా బావన జాయ్జత్‌నల్ మాకున్ బదె ఈస వాయొ.
\v 15 మా బావల్ మాకున్ దుస్రొ దేస్నన్ దాత్ సూడ్సెర్ మంతొర్. మాకున్ వొమ్సి, మాక్ వాయ్వల్ ఈసతున్ పూరొ తితొర్.
\v 16 బగవంతల్ మా బావనగటల్ టెండ్సి సీత దన్-దవ్లత్ పూరొ మావ అని మావుర్ మరి-మియడ ఆంద్. అదెన్ సాటి బగవంతల్ నీ సంగ వెహ్తపె కీమ్” ఇంజెర్ యాకొబున్ వెహ్తంగ్.
\p
\v 17-19 అద్ వకత్నె లాబన్ తన్వంగ్ గొరెన బూర కత్రి కియన్ సాటి సొంజి మత్తొర్. తె రాహెల్ తన్వొర్ బాబొన రోతంగ్ పేన్క్‌నంగ్ మూర్తిన్ కల్త. అస్కె యాకొబ్ తయర్ ఆసి, తన్వుర్ మర్కున్ అని బాయ్కొకున్ హూటకున్ పొరొ ఉపుసీతొర్. అద్ పదన-ఆరమ్ యేరియతల్, తన కమయ్ కీత సమ్దొ జాయ్జత్ ఇత్తెకె, డోర్-జన్వర్‌కున్ అని దన్-దవ్లతున్ పియ్సి, కనాన్ దేసెమ్నె తన్వొర్ బాబొ ఇసక్నగ సొందన్ సాటి పెసితొర్.
\v 20 దాంతొన్ ఇంజెర్ లాబన్తున్\f * \fr 31:20 \ft హెబ్రి బాసతె అరమియ జాతితొర్ లాబన్ ఇంజెర్ మందంత.\f* వెహ్వ సొంజి, తనకున్ మామహరి కీత మోసెమున్ తెర్ అదిక్ యాకొబ్ వోన్ కీతొర్.
\v 21 వోర్ తనకున్ మత్త సమ్దొ ఆస్తి పియ్సి సొత్తొర్. వోర్ యుప్రటిస్ లవిడున్ వీడ్సి, గిలాదు మెటనెకె సొన్వల్ మొదొల్ కీతొర్.
\p
\v 22 యాకొబ్ పరర్ ఆసి సొత్తొర్ ఇంజెర్ లాబన్తున్ మూంద్ రోజ్క్ ఆత పెజె కరె మాత.
\v 23 తె వోర్ లాబన్ తన్వుర్ చుటమ్-బందున్ పియ్సి, యేడుంగ్ రోజ్క్‌న సరి ఆత పెజె, యాకొబ్ ఆగ్త గిలాదు గుటత్ కరుమ్ యెవ్తొర్.
\v 24 అద్ నేటి రాతున్ బగవంతల్ కంజ్-కాటెనె లాబన్తున్ దిసి, “నిమె సోంగ్నె యాకొబున్ బతయ్ కియ్మ” ఇంజెర్ వెహ్తొర్.
\s పేన్క్‌నంగ్ మూర్తిన జాడ మహ్క్‌వల్
\p
\v 25 యాకొబ్ తన్వంగ్ డేరంగ్ గిలాదు యేరియతంగ్ మెటనగ వాట్సి మత్తొర్. తె లాబన్ గిర్ తన్వుర్ చుటమున్ తోడొ అవె మెటనగ డేరంగ్ వాట్సి, యాకొబున్ బేటె మాయ్లె సొత్తొర్.
\v 26 అస్కె లాబన్ యాకొబున్ సంగ, “నిమె నాకున్ బారి పసి కీతి? లడెయ్తగ హారె మాతురంగ్ వెయ్లొకున్ మెయ్తుర్ వూర్ పియ్సి సొత్తపినయ్ నా మియకున్ బారి పియ్సి వాతి?
\v 27 నిమె నాకున్ పసి కీసి, వెహ్వక్‌నె బారి పరర్ ఆసెర్ మంతి? నీకున్ కుసితె, వాజ-గాజతె సారి కీందున్ కి?
\v 28 నిమె నా మియకున్ అని నా తంగ్మరి-తంగ్మియకున్ తొడ్డి బుర సియ్వక్‌నె, బారి ఇహిన్ పిసన్ మోడి కీతి?
\v 29 నీకున్ దుక్స సియ పరంతొన్. బతి నీ బాబనొర్ బగవంతల్, నినెత రాతున్ దిసి, ‘నిమె సోంగ్నె యాకొబున్ బతయ్ కియ్మ’ ఇంజెర్ నాకున్ వెహ్తొర్.
\v 30 నీ బాబన రోతుర్ పొరొ వెలె జీవ ఆసి మత్తెకె సొన్! బతి నా రోతంగ్ పేన్క్‌నంగ్ మూర్తిన్ బారి కల్తి?” ఇంజెర్ పూసి కీతొర్.
\p
\v 31 తె యాకొబ్ లాబన్తున్ సంగ, “నిమె బల్మిత్ నీ మియకున్ నహ్గటల్ వోంతియొ బతలొ ఇంజెర్ వెరిసి, పరర్ ఆసి వాతొమ్.
\v 32 నీవంగ్ పేన్క్‌నంగ్ మూర్తింగ్ బోన్గ పుటంతంగొ వోర్ సాయన. నహ్గ మన్వలిక్‌నగటల్ నీవంగ్ బవె మత్తెకె మావుర్ చుటమ్-బందున్ మునె మహ్క్‌సి, అవెన్ వోమ్” ఇంజెర్ వెహ్తొర్. బతి రాహెల్ అవ్ మూర్తిన్ కల్సి తత్త ఇన్వల్ యాకొబున్ వొడ్కి సెలె మత్త.
\p
\v 33 లాబన్ సొంజి యాకొబ్న డేరతగ, లేయన డేరతగ అని అవ్ రండ్ దాసిక్నంగ్ డేరనగ మహ్క్‌తొర్. బతి వోన్ బతంగె పుట్మకి. తె లేయన డేరతల్ పెసిసి, రాహెల్త డేరతగ సొత్తొర్.
\v 34 రాహెల్ అవ్ పేన్క్‌నంగ్ మూర్తిన్ హూటడ్ పొరొడ సామన్తగ ఇర్సి, అవెన్ పొరొ ఉత్త. తె లాబన్ తాన డేర సమ్దొ మహ్క్‌తొర్ బతి అవ్ పుట్మకి.
\p
\v 35 రాహెల్ తన్వొర్ బాబొన్ సంగ, “నీ మునె నన రెయ్సి నిల్వ కాడ్కి, నిమె సోంగ్ వాయ్మ. బారితెకె నన బహ్రి ఆసి మంతొన్” ఇంజెర్ వెహ్త. తె వోర్ బచొర్ మహ్క్‌తెకె గిర్ అవ్ మూర్తింగ్ పుట్మకి.
\p
\v 36 అస్కె యాకొబ్ సోంగున్ వాసి, లాబన్తున్ సంగ, “నన బతల్ తప్ కీతొన్? బద్ కసుడున్ హిందల్ నిమె ఇచొర్ నావ పీచ కీసెర్ మంతి?
\v 37 నిమె నా ఆస్తి పూరొ మహ్క్‌సి సూడ్తి. తెర్ బతి నీవ రోత సామన్ బదె పుట్మకి. ఉంది మోక పుట్సి మందర్తె తాన్ నావుర్ మునె అని నీవుర్ మునె ఇగె తచి ఇర. వూరె ఇద్ గొస్టిత తస్వ కీంతెర్.
\v 38 నన వీస (20) సాల్క్ నిహ్గ మత్తొన్. నీవంగ్ గొరెంగె ఆయి, హెరెంగె ఆయి, బస్కె సూడ చొకొట్ వహ్చెరెన్ మత్తంగ్. నీ మందనంగ్ బోకుకున్ నన తిన్మకి.
\v 39 కేడత జివ్రస్‌నె సాత అదెన్ నిహ్గ తర్మకి. అద్ నుక్సన్‌తున్ ననయ్ నిహ్తొన్. నర్క ఆయి, పియల్ ఆయి, బోరె కలె-కంగ్రల్ వోతెక్ గిర్ నిమె నహ్గటల్ వసుల్ కీంది.
\v 40 పియల్ యెదితె, రాత్నె పీనితె, నావ తాకద్ కమి ఆత. నా కడ్కున్ జోప్ కమి ఆత.
\v 41 నీవంగ్ రండ్ మియకున్ సాటి చొవ్ద (14) సాల్క్ నిహ్గ చాకొర కీతొన్. అద్ ఆత పెజె, సారుంగ్ (6) సాల్క్ నీవంగ్ మందనల్ నన కమయ్ కియన్ సాటి కామ్ కీతొన్. ఇద్ తీర్దె నీవ రోన్ వీస (20) సాల్క్ చాకొర కీసెర్ మత్తొన్. అద్ గట్కతె నావ జీతమున్ వెలె జోకంగ్ బద్లి కీతి.
\v 42 నా తొత్తురొర్ బగవంతల్, అబ్రాహమ్నొర్ బగవంతల్ అని నా బాబొ ఇసక్ వెరివల్ బగవంతల్, నా సంగ మన్వక్ ఇత్తెకె, కరలెన్ నిమె నాకున్ రికమ్ కెయ్క్‌నె సారి కీంది. బగవంతల్ నన కీత కామున్ అని బోగె మాత తక్‌లిబున్ సూడ్సి, నినెత రాతున్ నీకున్ దమ్కి సీతొర్” ఇంజెర్ వెహ్తొర్.
\s లాబన్ అని యాకొబ్ రజు ఆయ్వల్
\p
\v 43 అస్కె లాబన్ యాకొబున్ సంగ, “ఇవ్ వెయ్లొక్ నావంగ్ మియక్ ఆందుంగ్. వీర్ మరి-మియడ్ గిర్ నావుర్ తంగ్-మర్క్ ఆందిర్. ఇవ్ మందంగ్ గిర్ నావంగె ఆందుంగ్. నీకున్ దిస్వల్ ఇద్ సమ్ది జాయ్జత్ నావయ్ ఆంద్. బతి ఇవ్ వెయ్లొకునె ఆయి, వీర్ మరి-మియడునె ఆయి నేండ్ నన బతయ్ కియ పరొన్.
\v 44 అదెన్ సాటి మరట్ ఇవిర్ రజు ఆసి మన్లె, ఉంది నియమ్ ఇర్కట్ అని ఇదెన నిసనిత్ సాటి ఉంది బండ నిపుస్కట్ వర” ఇంజెర్ వెహ్తొర్.
\v 45 తె యాకొబ్ ఉంది బండ తచి నిపుస్తొర్.
\v 46 అని యాకొబ్, “బండంగ్ మీరి కీమ్ట్” ఇంజెర్ తన్వుర్ చుటమ్-బందున్ సంగ వెహ్తొర్. తె వూర్ బండంగ్ తచి కుప్ప వాట్తెర్. అని అద్ కుప్పత్ కరుమ్ వూర్ జేవున్ కీతెర్.
\v 47 లాబన్ అద్ కుప్పతున్ ‘యగర్-సహదూత’\f * \fr 31:47 \fq యగర్-సహదూత \ft ఇత్తెకె అరమాయిక్ బాసతె గవత కుప్ప.\f* ఇంజెర్ పొరొల్ దొస్తొర్. బతి యాకొబ్ తాన్ ‘గలెదు’\f * \fr 31:47 \fq గలెదు \ft ఇత్తెకె హెబ్రి బాసతె గవత కుప్ప.\f* ఇంజెర్ పొరొల్ ఇర్తొర్.
\p
\v 48 లాబన్, “నేండ్ ఇద్ కుప్ప నాకున్ అని నీకున్ నడ్డుమ్ నిసని ఆయర్” ఇంజెర్ సడెన్ వెహ్తొర్. (అదెన్ సాటి తాన్ గలెదు ఇంజెర్ యాకొబ్ పొరొల్ దొస్తొర్.)
\v 49 అస్కె లాబన్, “మరట్ వొరొన్క్ వొరొర్ లక్ మనెకె, యెహోవ బగవంతల్ నాకున్ అని నీకున్ నడ్డుమ్ జర్గ్‌వల్ సూడనుర్” ఇంజెర్ వెహ్తొర్. అదెన్ లాసి వూర్ తాన్, ‘మిస్ప’\f * \fr 31:49 \fq మిస్ప \ft జాగ్లి కియ్వల్ డంగల్ మండ.\f* ఇంజెర్ పొరొల్ దొస్తొర్.
\v 50 అని లాబన్, “నా మియకున్ దుక్స సియ్వల్ సెలెకె నా మియకున్ ఆయ్వ దుస్రొకున్ తుంగ్వల్ కీకితె, మా ఇవిర్కున్ సూడ్లె, బోరె సెలుర్. బతి సమ్దొ బగవంతలె సూడంతొర్ ఇంజి హేతు ఇర” ఇంజెర్ వెహ్తొర్.
\v 51 ఉండె లాబన్, “నాకున్ అని నీకున్ నడ్డుమ్ నిపుస్త బండతున్ అని కుప్పతున్ సూడ.
\v 52 నుక్సన్ కియన ఇంజెర్ ఇవెన్ వీడ్సి, నన నిహ్గ వాయ్వక్‌నె, నిమె నహ్గ వాయ్వక్‌నె, మరట్ హేతు ఇర్లె, ఇద్ బండ అని కుప్ప మందంతంగ్.
\v 53 అబ్రాహమ్నొర్, నాహొర్తొర్ అని వూరొర్ బాబొనొర్ బగవంతల్ మా ఇవిర్ నడ్డుమ్ నాయ్ద తస్వ కీనుర్” ఇంజెర్ వెహ్తొర్. అస్కె యాకొబ్ తన్వొర్ బాబొ ఇసక్, సేవ కీతొర్ వోర్ బగవంతన పొరొడె వొట్ వాడ్తొర్.
\v 54 అద్ ఆత పెజె, యాకొబ్ అద్ మెటనగ బలి సీసి, జేవున్ కియ్లె తన్వ చుటమ్-బందున్ కేయ్తొర్. తె వూర్ జేవున్ కీసి, అగనె అంటిత రాతున్ ఆరమ్ కీతెర్.
\p
\v 55 లాబన్ తెలరి సక్రెన్ తేచ్చి, తన్వంగ్ మియకున్ అని తంగ్మర్‌కున్ తొడ్డి బుర్సి, వూర్కున్ ఆసిర్‌వాద్ సీసి, అగటల్ పెసిసి, తన్వ యేరియతె మల్సి సొత్తొర్.
\c 32
\s తాదన్ బేటె మాయ్లె యాకొబ్ తయర్ ఆయ్వల్
\p
\v 1 యాకొబ్ గిర్ అగటల్ తన్వ సరియ్ పెసితొర్. బగవంతనుర్ దూతలిర్ వోన్ బేటె మాతెర్.
\v 2 యాకొబ్ వూర్కున్ సూడ్త పెజె, “ఇద్ బగవంతన దలమ్ ఆంద్” ఇంజి, అద్ జాగతున్ ‘మహనయిమ్’\f * \fr 32:2 \fq మహనయిము \ft ఇత్తెకె రండ్ దలమ్క్ రోకె మాత జాగ.\f* ఇంజెర్ పొరొల్ దొస్తొర్.
\p
\v 3 అస్కె యాకొబ్ యేదొమ్ దేస్న సేయిరు ఇన్వల్ జాగతె తన్వొర్ తాదల్ యేసవునగ కబ్రియలిర్‌కున్, తనకున్ తెర్ మునె సారి కీసెర్:
\v 4 “నా మాల్కల్ యేసవున్ తోడొ, ‘ఇంకె వేరి యాకొబ్ లాబన్తగన్ పిసెర్ మత్తొర్.
\v 5 వోన్ పియంగ్-కాల్క్‌నంగ్, గాదినంగ్ అని హెరెంగ్-గొరెనంగ్ మందంగ్, అని వెలెటిర్ వెయ్లొ-మాయ్న దాసిర్ మంతెర్. వోన్ పొరొ నీవ దయ ఇర ఇంజి, నీ సేవ్కల్ యాకొబ్ కోర్సెర్ మంతొర్’ ఇంజి వెహట్” ఇంజెర్ ఆగె సీతొర్.
\p
\v 6 తె వూర్ కబ్రియలిర్ వోన్గ సొంజి, యాకొబ్నగ మల్సి వాతెర్. అని, “మమొట్ నీ దాదల్ యేసవునగ సొత్తొమ్. తె వోర్ నీకున్ బేటె మాయ్లె, నాలుంగ్ నుహ్క్ (400) మాందిత్ సంగ, మునెత్క్ వాసెర్ మంతొర్” ఇంజెర్ వెహ్తెర్.
\v 7-8 తె అద్ కబుర్ కేంచి, యాకొబ్ బెయ్ వెరిసి, తకపిక ఆతొర్. అని వోర్, ‘యేసవు ఉంది గుబ్డతగ వాసి పాతెకె గిర్, దుస్రొ గుబ్డతెర్ పరర్ ఆసి తపు సియ వచొ’ ఇంజెర్ సోంచ్ కీతొర్. అని తన్వ సంగ మన్వలిర్‌కున్, తన్వంగ్ డోర్-జన్వర్‌తంగ్ మందన్ అని హూటక్ సమ్దిన్ రండ్-రండ్ గుబ్డంగ్ కీసి, పాకి కీతొర్.
\p
\v 9 అస్కె యాకొబ్ పార్తన కీసెర్, “నా తాదొ అబ్రాహమ్ అని నా బాబొ ఇసక్నొర్, యెహోవ బగవంత! ‘నీవ దేసెమ్నె, నీవ కుటుంబతగ మల్సి సొన్. నీకున్ మదత్ కీంతొన్’ ఇంజి, నా సంగ వెహ్తి.
\v 10 నిమె నీవొర్ సేవ్కల్ ఆయ్వల్ నా పొరొ బచొరెయ్ దయ తొహ్తి. నీవ దయ యేత్లె, నాకున్ హక్ గిర్ సెలె. బహన్ ఇత్తెకె యోర్దన్ లవిడున్ ఆవ్తొన్ అస్కె, సిరిప్ నహ్గ బెడ్డెయ్ మత్త. బతి ఇంకె నన రండ్ డగుక్ గుబ్డంగ్ ఆయనచ్చొర్ బడె మాతొన్.
\v 11 దయ కీసి, నా తాదల్ యేసవున కెయ్దల్ నాకున్ బచి కీమ్. వోర్ వాసి నాకున్, నా మరి-మియడున్ అని వూరంగ్ అవకున్ గిర్ జకంతొర్ బతలొ ఇంజెర్ వెరిసెర్ మంతొన్.
\v 12 బతి, ‘నన నీకున్ మదత్ కీంతొన్. సమ్దుర్‌తంగ్ ఉస్కె కడకున్ మోడి లెక పరుర్ అచొర్ నీవ సంతాన్దున్ బడి కీంతొన్’ ఇంజి వెహ్తి” ఇంజెర్ బగవంతన్ వెహ్తొర్.
\p
\v 13 అని అద్ రాతున్ యాకొబ్ అగనె మంజి, తన కమయి కీతతగటల్ తన్వొర్ తాదల్ యేసవున్ సియ్లె ఇనమ్క్ తయర్ కీతొర్.
\v 14-15 అవ్ బవ్ ఇత్తెకె: రండ్ నుహ్క్ (200) పాట్-హెరెంగ్, వీస (20) హెరె-బోకుక్, రండ్ నుహ్క్ (200) పాట్-గొరెంగ్, వీస (20) గొరె-బోకుకున్, తీస (30) పాల్ సియ్వలిక్ హూటక్ అని అవెనంగ్ పిలంగ్, చాలిస్ (40) మూరంగ్, దహ (10) బోడుమ్క్, వీస (20) టొట్టె గాదింగ్ అని దహ (10) గొహ్డలిక్ గాదింగ్.
\v 16 ఇవ్ సమ్దిన్ తన్వుర్ సేవ్కలిర్‌కున్ హవ్లి కీసెర్, “మందతున్-మందతున్ నడ్డుమ్ జాగ ఇర్సి, నాకున్ తెర్ మునె తాకన” ఇంజెర్ వూర్కున్ వెహ్తొర్.
\v 17 అని వూర్గటల్ మొదొడొన్ సంగ, “నా తాదల్ యేసవు నీకున్ అడ్డమ్ ఆసి, ‘నిమె బోనొర్ సేవ్కని ఆంది? బేకె సొంజెర్ మంతి? నీ మునె మన్వల్ బోన మంద ఆంద్?’ ఇంజెర్ నీకున్ పూసి కీనుర్.
\v 18 తె నిమె ఇహిన్ వెహ: ‘ఇవ్ నీ సేవ్కల్ యాకొబ్నంగ్ ఆందుంగ్. వోనొర్ మాల్కల్ యేసవున్ సియ్వలిక్ ఇనమ్క్ ఆందుంగ్. అచుల! మా పెజెయ్ వోర్ వాసెర్ మంతొర్’ ఇంజి వెహ” ఇంజెర్ వోన్ ఇత్తొర్.
\v 19 రెండవ వాలెన్, మూడవ వాలెన్ అని మందనంగ్ గాయ్కిర్ సమ్దిర్‌కున్ అదె తీర్దె ఆగె సీతొర్.
\v 20 అని, “‘అచుల! నీవొర్ సేవ్కల్ యాకొబ్ మా పెజెయ్ వాసెర్ మంతొర్’ ఇన్వల్ గొస్టి మాత్రమ్ మరుంగ్మట్” ఇంజెర్ వూర్కున్ వెహ్తొర్. ‘మోక నన మొదొల్ సారి కియ్వలిక్ ఇనమ్కున్ హిందల్ వోర్ కుసి ఆనుర్ అని బస్కెతె, నన వోన్ బేటె మాంతొనొ, అస్కె నా పొరొ దయ తొహనుర్’ ఇంజెర్ సోంచ్ కీతొర్.
\v 21 అని యాకొబ్ ఇనమ్కున్ తనకున్ తెర్ మునె రొహ్చి, అద్ నేటి నర్క అగనె మత్తొర్.
\p
\v 22 అద్ నేటి రాతున్ యాకొబ్ తేచ్చి, తన్వంగ్ రండ్ బాయ్కొకున్, రండ్ దాసికున్ అని అక్ర (11) జన్క్ మర్కున్, యబొక్ లవిడున్ ఆవట్ ఇంజెర్ వెహ్తొర్.
\v 23 వూర్ సమ్దిర్ ఆవ్త పెజె, తన్గ మత్త సమ్దితున్ గిర్ రొహ్తొర్.
\s బగవంతన్ తోడొ లడెయ్ కియ్వల్
\p
\v 24 అని యాకొబ్ వొరొరె పెజె ఆగ్తొర్. అస్కె వొరొర్ మాయ్నల్ వోన్ సంగ పల్-వియ్నల్ వేరి లడెయ్ కీసెర్ మత్తొర్.
\v 25 బతి అద్ లడెయ్తగ వోర్ మాయ్నల్, యాకొబున్ మెయ్వ సొంజి, వోన రొండితున్ పాతొర్. తె యాకొబ్న రొండిత కీల్చ బహ్కె మాత.
\v 26 అస్కె వోర్ మాయ్నల్, “నాకున్ సొంద సీమ్. పోడ్ద్ పెసిసెర్ మంత” ఇంజెర్ ఇత్తొర్. తె యాకొబ్, “నిమె నాకున్ ఆసిర్‌వాద్ సీనల్ వేరి, నీకున్ సొంద సియొన్” ఇంజెర్ ఇత్తొర్.
\v 27 వోర్, “నీవ బత పొరొల్?” ఇంజెర్ పూసి కీతొర్. తె, “యాకొబ్” ఇంజెర్ వెహ్తొర్.
\v 28 అస్కె వోర్, “నిమె బగవంతన్ సంగ అని మాయ్నలిర్ సంగ లడెయ్ కీసి మెయ్తి. అదెన్ సాటి నీవ పొరొల్ యాకొబ్ ఆయొ బతి, ఇంగెడల్ ఇజ్రయేల్\f * \fr 32:28 \fq ఇజ్రయేల్ \ft ఇత్తెకె బగవంతన్ సంగ లడెయ్ కియ్వల్.\f* ఇంజి కేయనిర్” ఇంజెర్ వెహ్తొర్.
\v 29 అస్కె యాకొబ్, “దయ కీసి నీ పొరొల్ వెహ” ఇంజెర్ ఇత్తొర్. తె వోర్ మాయ్నల్, “నావ పొరొల్ నిమె బారి పూసి కీసెర్ మంతి?” ఇంజెర్ ఇంజి, అగ వోన్ ఆసిర్‌వాద్ సీతొర్.
\p
\v 30 తె వోర్ యాకొబ్, “నన ముకబిలి బగవంతన్ సూడ్తొన్ బతి, సాయ్మకి” ఇంజి, అద్ జాగతున్ ‘పెనుయేల్’\f * \fr 32:30 \fq పెనుయేల్ \ft ఇత్తెకె బగవంతన మొకొమ్.\f* ఇన్వల్ పొరొల్ దొస్తొర్.
\v 31 వోర్ పెనుయేల్తల్ సొంజెర్ మనెకె పోడ్ద్ పెసిత. అస్కె రొండి బహ్కె మాతతున్ హిందల్ కూట్సెర్ మత్తొర్.
\v 32 (వోర్ మాయ్నల్ యాకొబ్న రొండితగ పాత కాడ్కి, నేట్క్ వేరి గిర్ ఇజ్రయేల్ లోకుర్ బదె జన్వర్‌త రొండిత కీల్చతున్ తినుర్.)
\c 33
\s యాకొబ్ తన్వ గటి-దర్యతున్ తొహ్వల్
\p
\v 1 అహన్ కూట్సెర్-కూట్సెర్ సొంజి, యాకొబ్ తన్వ కుటుంబతుర్కున్ బేటె మాతొర్. సమ్దిర్ సంగ సొనెకె, మునె సూడ్తొర్. తె యేసవు అని వోన్ తోడొ నాలుంగ్ నుహ్క్ (400) మాంది వాసెర్ దిస్తెర్. అస్కె తన్వుర్ మరి-మియడున్ ఇహిన్ పాకి కీతొర్:
\v 2 దాసికున్ అని అవెక్నెర్ మరి-మియడున్ మునె నిపుస్తొర్; అవెన్ పెజెయ్ లేయన్ అని తానెర్ మరి-మియడున్ నిపుస్తొర్; అని ఆక్రిత్ రాహెల్తున్ అని యోసెపున్ నిపుస్తొర్.
\v 3 బతి యాకొబ్ తనయ్ సమ్దిర్ మునె తాక్సెర్, యేసవున్ అడ్డమ్ సొత్తొర్. యాకొబ్ తన్వొర్ తాదనగ యెవన్ మునె యేడుంగ్ జోకంగ్ బొమితున్ కాల్ కర్తొర్.
\v 4 అస్కె యేసవు వోన్ మునెత్క్ విచ్‌చెర్ సొంజి, యాకొబున్ ఉర్న్‌గి కీసి ముక బుర్తొర్. అని ఇవిర్తె అడ్తెర్.
\v 5 యేసవు తల తహ్చి అవ్ వెయ్లొకున్ అని కాండిర్కున్ సూడ్సి, “నీ సంగ మన్వలిర్ వీర్ బూర్ ఆందిర్?” ఇంజెర్ యాకొబున్ పూసి కీతొర్. తె వోర్, “నీ సేవ్కల్ ఆయ్వల్ నాకున్ బగవంతల్ సీతుర్ మరి-మియడ్ ఆందిర్” ఇంజెర్ జవబ్ సీతొర్.
\v 6 అస్కె అవ్ దాసిక్ అని అవెనెర్ మరి-మియడ్ కరుమ్ వాసి, యేసవునంగ్ కాల్ కర్తెర్.
\v 7 వీర్ పెజెయ్ లేయల్ అని తానుర్ మరి-మియడ్ కరుమ్ వాసి, కాల్ కర్తెర్. ఆక్రిత్ రాహెల్ అని యోసెప్ కరుమ్ వాసి, వోనంగ్ కాల్ కర్తెర్.
\p
\v 8 అస్కె యేసవు, “నా మునెత్క్ అవ్ మందంగ్ బారి వాతంగ్?” ఇంజెర్ యాకొబున్ పూసి కీతొర్. తె యాకొబ్, “నా మాల్కల్ ఆయ్వల్ నిమె, అవ్ మందనంగ్ ఇనమ్కున్ యేచ్చి, నా పొరొ దయ తొహ్కి ఇంజెరెన్ అవెన్ సారి కీతొన్” ఇంజెర్ వెహ్తొర్.
\v 9 బతి యేసవు, “నా తముని! నాకున్ పహ్జె మత్త అద్ సమ్దొ మంత. నీవంగ్ నిహ్గన్ ఇర” ఇంజెర్ ఇత్తొర్.
\v 10 అస్కె యాకొబ్, “అహన్ ఆయొ నా మాల్క! నా పొరొ దయ నీకున్ మందర్తె, నన సియ్వలిక్ ఇనమ్క్ యేత. కుసితె మన్వల్ నీవ మొకొమ్ సూడ్త కాడ్కి, నాకున్ బగవంతన మొకొమ్ సూడ్తపినయ్ లాగ్త.
\v 11 నన నిహ్గ తత్తంగ్ ఇనమ్కున్ దయ కీసి, యేత. బగవంతల్ నాకున్ ఆసిర్‌వాద్ సీతొర్. ఇదెన్ హిందల్, నాకున్ పహ్జె మత్తంగ్ అవెనగటల్ తెర్ వెలె మంతంగ్” ఇంజెర్ యాకొబ్ జుల్మ కీసెర్ మత్త కాడ్కి, యేసవు అవ్ ఇనమ్కున్ యేత్తొర్.
\p
\v 12 అస్కె యేసవు, “దాకట్ వర! నన నీకున్ మునె తాకంతొన్” ఇంజెర్ వెహ్తొర్.
\v 13 బతి యాకొబ్, “మాల్క! నా మరి-మియడున్ అచొర్ తాకద్ సెలె. గొరెంగ్, హెరెంగ్, డోర్-జన్వర్ అని అవెనంగ్ పాల్ ఉన్వలిక్ పిలన గిర్ తజ్రుబ కియ లాగర్. ఉంది దియతెన్ అచొర్ లక్ తాక్తెకె అవ్ సాంతంగ్.
\v 14 నా మాల్క! దయ కీసి, నిమె మునె సొన్. నిమె మన్వల్ సేయిరు ఇన్వల్ జాగతె నన వానల్ వేరి, నా మునె మన్వలిక్ మందంగ్ అని మరి-మియడ్ తాకనచొర్ నెహరె వాంతొన్” ఇంజెర్ వోన్ సంగ వెహ్తొర్.
\v 15 తె యేసవు, “అహన్ ఇంతితె, నహ్గ మన్వలిర్గటల్ కహి జన్కున్ నిహ్గ మంద సీమ్” ఇంజెర్ ఇత్తొర్. తె యాకొబ్, “వటిన్ మాల్క! జురత్ సెలె. నిమె నా పొరొ దయ తొహ్తి. అచొరె ఆయర్” ఇంజెర్ ఇత్తొర్.
\v 16 తె యేసవు తన మన్వల్ సేయిరు మల్సి సొత్తొర్.
\p
\v 17 బతి యాకొబ్ యాత్ర కీసెర్ ఉంది జాగతె యెవ్సి, అగ తనకున్ మన్లె ఉంది రోన్ వాట్తొర్ అని తన్వంగ్ డోర్-జన్వర్‌కున్ కొట్కంగ్ తెహ్తొర్. అదెన్ సాటి, అద్ జాగతున్ సుక్కొత్\f * \fr 33:17 \fq సుక్కొత్ \ft ఇత్తెకె హెబ్రి బాసతె కొట్కంగ్.\f* ఇంజెర్ పొరొల్ ఉత్త.
\s యాకొబ్ తన్వ యాత్రతున్ మహ్వల్
\p
\v 18 అద్ తీర్దె పదన-ఆరమ్నల్ యాకొబ్ సురు కీత యాత్ర, కనాన్ దేస్నె మన్వల్ సేకెమ్ ఇన్వల్ నగుడె యెవ్త పెజె మార్త. అగ చొకొటె యెవ్సి, అద్ నగుడున్ కరుమ్ తన్వ డేర వాట్తొర్.
\v 19 అచొరె ఆయ్వ, తన్వ డేర వాట్త జాగ హామొర్తుర్ మర్క్‌నగటల్ ఉంది నూర్ (100) చాందితంగ్ బిలంగ్ సీసి యేత్తొర్. హామొర్ సేకెమ్నొర్ బాబొ ఆందుర్.
\v 20 యాకొబ్ అగ బండనె బొవ్ల దొహ్చి, తాన్ ‘యేల్-యెలోహేయి ఇజ్రయేల్’\f * \fr 33:20 \fq యేల్-యెలోహేయి ఇజ్రయేల్ \ft బగవంతల్ ఇజ్రయేల్తొర్ బగవంతల్ ఆందుర్.\f* ఇన్వల్ పొరొల్ దొస్తొర్.
\c 34
\s సేకమున్ హిందల్ దీనన హిజత్ సొన్వల్
\p
\v 1 యాకొబ్ అని లేయల్ జల్మ సీత మియడ్ దీనల్, ఉంది దియ అద్ నగుడంగ్ డియన్ సూడ్లె సొత్త.
\v 2-3 అస్కె అద్ నగుడొర్ అదికారి హామొర్తొర్ మరి సేకెమ్, దీనన్ సూడ్తొర్. వీర్ హివియ జాతితుర్ ఆందిర్. యాకొబ్న మియడ్ దీనన్ పొరొ వోర్ సేకెమ్ జీవ వాడ్తొర్. తె వోర్ తాన్ పెర్మతె సూడ్సెర్ బెయ్ లాడ్-గోడితె వడ్క్‌తొర్. బతి తాన్ వోసి, వోర్ జుల్మతె పీర్ కీతొర్.
\v 4 అని తన్వొర్ బాబొ హామొర్తున్ సంగ, “ఇదె పేడిన్ తోడొ నావంగ్ మర్మింగ్ కీమ్” ఇంజెర్ వెహ్తొర్.
\p
\v 5 అద్ ఆత పెజె తన్వ మియడున్ సేకెమ్ కరబ్ కీతొర్ ఇంజెర్ యాకొబున్ కరె మాత. బతి అస్కె తన్వుర్ మర్క్ డోర్-జన్వర్‌కున్ మెహ్చెర్ పడిద్క్‌నెకె మత్తెర్. వూర్ వానల్ వేరి బతయ్ కియ్వక్ దబ్ మత్తొర్.
\v 6 అదె వకత్నె సేకెమ్నొర్ బాబొ హామొర్, యాకొబున్ సంగ వడ్కన్ సాటి వోన్గ వాతొర్.
\v 7 యాకొబ్నెర్ మర్క్ ఇద్ జర్గ్‌త గట్నతున్ బారెతె కేంచి పడిద్క్‌నల్ వాతెర్. యాకొబ్న మియడున్ సంగ మీండ్సి, ఇజ్రయేల్ లోకుర హిజత్ సొనల్, కీతతున్ హిందల్, వూర్కున్ బెయ్ దుక్స లాగ్త. సేకెమున్ పొరొ పల్క్ కొర్క్‌సెర్ మత్తెర్.
\p
\v 8 అస్కె హామొర్ వూర్ సంగ, “నా మరి సేకెమ్, దీనన్ పొరొ జీవ వాడ్తొర్. దయ కీసి, వోన్ సంగ తానంగ్ మర్మింగ్ కీమ్ట్.
\v 9 అచొరె ఆయ్వ, మీవంగ్ పేకిన్ మా కాండిర్కున్ సీమ్ట్. మావంగ్ పేకిన్ మీ కాండిర్కున్ వోమ్ట్. ఇహిన్ మరట్ సోర్యలిర్ ఆకట్.
\v 10 అస్కె ఇద్ దేస్నగ మా బరొబర్ మంజెర్, బేపరి కీసి, ఆస్తి కమయ్ కియ వచొ” ఇంజెర్ హామొర్ వూర్కున్ వెహ్తొర్.
\v 11 అని సేకెమ్ గిర్ దీననొర్ బాబొన్ అని తాదల్-తమున్ సంగ, “మిరట్ నాకున్ దయతె సూడ్కిట్‌తె, మిరట్ బతల్ తల్కకిట్ అదెన్ సీంతొన్.
\v 12 ఇనమ్క్ అని హుండ బచొర్ తల్క్‌తెకె గిర్ అదెన్ మీకున్ సీంతొన్. బతి దీనన్ మాత్రమ్ నాకున్ సీమ్ట్” ఇంజెర్ జుల్మ కీతొర్.
\p
\v 13 బతి యాకొబ్నెర్ మర్క్ తమ్వ సేలడ్ దీనన్ కరబ్ కీత కాడ్కి, కపట్నె సేకెమున్ అని వోనొర్ బాబొన్ ఇహిన్ జవబ్ సీతెర్:
\v 14 “మమొట్ ఇద్ కార్య కియ పరొమ్. తోల్ కత్రి కియుస్మకి వోన్ మా సేలడున్ సియ పరొమ్. మావ హిజత్ సొడియంత.
\v 15-16 మమొట్ మీవ గొస్టి వొపన ఇత్తెకె, మా దాతె మీ మాడ్స సమ్దిర్ తోల్ కత్రి కియుస\f * \fr 34:15-16 \fq తోల్ కత్రి కియుస్వల్ \ft ఇత్తెకె సంసారత తోల్ కత్రి కియ్వల్ కార్య.\f* లాగర్. మా పేకిన్ మీకున్ సీంతొమ్ అని మీ పేకిన్ మమొట్ తుంగ్సి, మీ నడ్డుమ్ మందంతొమ్. అస్కె మరట్ ఉంది పర్జ ఆంతట్.
\v 17 బతి ఉంది మోక మా గొస్టి కేంచి, తోల్ కత్రి కియుస్వెకె, మా సేలడున్ వోంతొమ్” ఇంజెర్ వెహ్తెర్.
\p
\v 18 వూర్ వెహ్తంగ్ గొస్టింగ్ హామొర్తున్ అని వోనొర్ మరి సేకెమున్ పసంద్ వాతంగ్.
\v 19 సేకెమ్న దిల్ యాకొబ్న మియడ్ పొరొ మత్త కాడ్కి, వూర్ వెహ్త తీర్ కియ్లె కోరుమ్ కియ్మకి. బాబొన రోతుర్గటల్ వోర్ వెలె మాన్-మర్యద వాలె ఆందుర్.
\p
\v 20 హామొర్ అని వోనొర్ మరి సేకెమ్ తమ్వ నగుడ పాటక్నగ సొంజి, అద్ నగుడెర్ సంగ ఇహిన్ ఇత్తెర్:
\v 21 “వీర్ ఇజ్రయేల్ జాతితెర్ మా సమ్దిర్ సంగ చొకొటె మంతెర్. అదెన్ సాటి వూర్కున్ ఇద్ దేసెమ్నగన్ మంద సీమ్ట్ అని బేపరి కియ సీమ్ట్. ఇద్ యేరియ వూర్కున్ గిర్ యెవనచ్చొర్ వెలెన్ మంత. అస్కె వూరంగ్ పేకిన్ మరట్ తర్కట్ అని మావంగ్ పేకిన్ వూర్కున్ సీకట్.
\v 22 బతి మా సంగ మంజి, ఉంది జాతి ఆయన్ సాటి వూర్ మాయ్నలిర్ ఉంది కార్య కీతెకెన్ వొపంతెర్, బెరె. అద్ బతల్ ఇత్తెకె, వూర్ దాతె మా మాడ్స సమ్దిర్ గిర్ తోల్ కత్రి కియుస లాగర్, అలె.
\v 23 అస్కె వూరంగ్ డోర్-జన్వర్క్ అని దన్-దవ్లత్ సమ్దొ మావంగ్ ఆంతంగ్. బతయ్ ఆయి బతి, వూర అద్ గొస్టితున్ వొప్కట్. అస్కె వూర్ మా సంగ మందంతెర్” ఇంజెర్ వెహ్తెర్.
\v 24 అదెన్ సాటి అద్ నగుడుర్ సమ్దిర్ మాడ్స హామొర్ అని వోనొర్ మరి సేకెమ్ వెహ్త గొస్టిత్ వొప్తెర్. అని వూర్ సమ్దిర్ తోల్ కత్రి కియుస్తెర్.
\s సేకెమ్నుర్ పొరొ బద్లి యేత్వల్
\p
\v 25 మూంద్ రోజ్క్ ఆత పెజె, వూర్ తోల్ కత్రి కియుస్తుర నొపి ఉండె గిర్ జాస్తన్ మత్త. అస్కె యాకొబ్నెర్ ఇవిర్ మర్క్, దీననెర్ కాస తాదలిర్ సిమియొన్ అని లేవి తమ్వంగ్ ఆయ్‌తర్క్ పియ్సి, అద్ నగుడె కుసయె నేంగ్తెర్. అని అగటుర్ సమ్దిర్ మాయ్నలిర్‌కున్ జక్తెర్.
\v 26 హామొర్ అని వోనొర్ మరి సేకెమున్ గిర్ వూర్ తల్‌వర్తె జక్సి, సేకెమ్న రోతల్ దీనన్ వోతెర్.
\v 27 తమ్వ సేలడ హిజత్ వోత కాడ్కి, అగటుర్ మాయ్నలిర్ సాతెర్ ఇంజెర్ యాకొబ్నుర్ కడ్మతుర్ మర్క్ కరి కీసి, అద్ నగుడె సొంజి, లూటి కీతెర్.
\v 28-29 బతంగ్ బతంగ్ లూటి కీతెర్ ఇత్తెకె: బహ్రి వహుక్నగ మన్వలిక్ హెరెంగ్-గొరెనంగ్ మందంగ్, డోర్-జన్వర్‌క్నంగ్ మందంగ్, గాదింగ్ అని నగుడ్ రొపొ మన్వల్ దన్-దవ్లత్. ఆక్రిత్ వూరంగ్ బాయ్కొకున్ అని మరి-మియడున్ గిర్ పియ్సి వోతెర్.
\p
\v 30 తె యాకొబ్ సిమియొన్తున్ అని లేవిన్ సూడ్సి, “మిరట్ నా తలత్ పొరొ డగుర్ గండమ్ తచి వాట్తిట్. ఇద్ దేస్నె పిసెర్ మన్వలిర్ కనాన్ జాతితుర్ అని పెరిజి జాతితుర్ నడ్డుమ్, నావ పొరొల్ బూడి కీతిట్. మరట్ కమి మాంది మంతట్. అదెన్ సాటి వూర్ సమ్దిర్ యెకి ఆసి, మా పొరొ ముచ్లి అర్సి, మాకున్ జకంతెర్. నన అని నా రోతెర్ నాసెడమ్ ఆంతొమ్” ఇంజెర్ ఇత్తొర్.
\v 31 బతి వూర్, “మా సేలడున్ లంజెన్ దాత్ సూడ్వల్, నాయమ్ ఆంద్ కి?” ఇంజెర్ జవబ్ సీతెర్.
\c 35
\s బేతెలు చహర్తె యాకొబ్ సొన్వల్
\p
\v 1 అహన్ జర్గ్‌త పెజె బగవంతల్ యాకొబున్ సంగ, “నిమె నీ తాదల్ యేసవున్గటల్ పరర్ ఆసి సొనెకె, నీకున్ బేతెల్తగ పావె మాతొన్. అద్ బేతెల్తగ మల్సి సొంజి, నా సాటి బండనె బొవ్ల దొహ్చి, అగన్ పిసెర్ మన్” ఇంజెర్ వెహ్తొర్.
\v 2 అస్కె యాకొబ్ తన్వ రోతుర్కున్ అని తన్ సంగ మన్వలిర్‌కున్ ఇహిన్ వెహ్తొర్: “మిహ్గ మన్వలిక్ దుస్రొక్ పేన్క్‌నంగ్ మూర్తిన్ వాడ్‌సీసి, మీవ మిరట్ సుదుడ్ ఆసి, మీవంగ్ పాంగుక్ బద్లి కీమ్ట్.
\v 3 మరట్ తయర్ ఆసి, బేతెల్ సొంద లాగర్. నన తక్‌లిబ్క్‌నగ మనెకె బగవంతల్ నావ వింతి కేంచి, నన కీత యాత్రతగ నాకున్ సాత్ మత్తొర్. వోర్ బగవంతన్ సాటి అగ బండనె బొవ్ల దొహంతొన్” ఇంజెర్ వెహ్తొర్.
\v 4 తె వూర్ తమ్గ మన్వలిక్ దుస్రొ సమ్దొ పేన్క్‌నంగ్ మూర్తిన్ అని కెవ్క్‌నగ కెర్సి మన్వలిక్ తమ్వంగ్ వేర్కున్ యాకొబ్నగ సీతెర్. తె యాకొబ్ సేకెమ్ చహర్తున్ కరుమ్ మన్వల్ డగుర్ మరత్ బూడ్ అవెన్ మిస్తొర్.
\v 5 అని వూర్ సొంజెర్ మనెకె, అచపరితంగ్ చహర్క్‌నుర్‌కున్ బగవంతల్ వెరుసీతొర్. అదెన్ సాటి, వూర్ బూరె యాకొబ్నుర్ మర్క్‌న పీచ కియ్మకి.
\p
\v 6 యాకొబ్ అని వోన్ సంగ మన్వలిర్ సమ్దిర్ కనాన్ దేసెమ్న బేతెల్తగ\f * \fr 35:6 \ft బేతెల్తున్ మొదొల్ లూజ్ ఇంజెర్ కేయ్న్‌దిర్.\f* యెవ్తెర్.
\v 7 యాకొబ్ అగ బండనె ఉంది బొవ్లతున్ దొహ్తొర్. అద్ జాగతున్ ‘యేల్-బేతెల్’\f * \fr 35:7 \fq యేల్-బేతెల్ \ft ఇత్తెకె బేతెల్తొర్ బగవంతల్.\f* ఇంజెర్ పొరొల్ ఇర్తొర్. బారితెకె యేసవున్గటల్ పరర్ ఆసి సొనెకె, బగవంతల్ అద్ జాగతగ యాకొబున్ పావె మాతొర్.
\v 8 (అగ రిబ్కన చాకొర కియ్వల్ వెయ్లొ దెబొరల్ మార్త. తె బేతెల్తున్ బూడ్ మన్వల్ అల్లొన్ ఇన్వల్ డగుర్ మరతున్ బూడ్ తాన్ మాతి కీత కాడ్కి, అద్ జాగతున్ ‘అల్లొన్-బాకుత్’\f * \fr 35:8 \fq అల్లొన్ - బాకుత్ \ft ఇత్తెకె ఆడ్వల్ మర.\f* ఇన్వల్ పొరొల్ ఇర్తొర్.)
\s యాకొబ్న పూన పొరొల్
\p
\v 9 యాకొబ్ పదన-ఆరమ్నల్ మల్సి వానెకె, బగవంతల్ వోన్ పావె మాసి\f * \fr 35:9 \fq పావె మాసి \ft పెనుయేల్తగ పావె మాతొర్ (\xt పుట్‌గడ్మి 32:22-32\xt*).\f* ఆసిర్‌వాద్ సీసి మత్తొర్.
\v 10 అస్కె బగవంతల్ వోన్ సంగ, “నీవ పొరొల్ యాకొబ్ బతి, ఇంగెడల్ నీకున్ ‘ఇజ్రయేల్’ ఇంజి కేయనిర్” ఇంజెర్ పొరొల్ దొసి మత్తొర్.
\p
\v 11 ఉండె బగవంతల్ వోన్ సంగ, “నన సర్వసక్తి వాలె బగవంతన ఆందున్. నీ హిందల్ వెలె జనొబ బడె మాయి. నిమె వెలె జాతినొర్ బాబొని ఆంతి. వూర్గటల్ కహితుర్ రాజలిర్ గిర్ ఆంతెర్.
\v 12 నన అబ్రాహమున్ అని ఇసకున్ సీత ఇద్ దేసున్ నీకున్ అని నీవ సంతాన్దున్ గిర్ సీంతొన్”\x # \xo 35:12 \xt పుట్‌గడ్మి 28:13-15 \x* ఇంజెర్ గిర్ వెహ్చి మత్తొర్.
\v 13 బగవంతల్ వోన్ సంగ వడ్క్‌సి మత్త జాగతల్ పొరొ సొడితొర్.
\v 14 తె యాకొబ్ బగవంతల్ తన్వ సంగ వడ్క్‌సి మత్త జాగతగ ఉంది బండతున్ నిపుసి, తాన్ పొరొ ఆంగుర్క్‌న రస అని నియ్ వెడితొర్.
\v 15 అద్ జాగతున్ ‘బేతెల్’\f * \fr 35:15\fq బేతెల్ \ft ఇత్తెకె బగవంతన మందిర్. (\xt పుట్‌గడ్మి 28:16-19\xt*).\f* ఇంజెర్ యాకొబ్ పొరొల్ దొసి మత్తొర్.
\s రాహెల్ బాలెంత ఆత పెజె పరన్ సుటి కియ్వల్
\p
\v 16 అని ఇంకె వూర్ అద్ బేతెల్తల్ పెసిసి, యెప్రత ఇన్వల్ చహర్తె సొంజెర్ మత్తెర్. అగ యెవ్లె జరసి లంగ్ మనెకె, రాహెల్తున్ బాలెంత నొపి తేత్త. అదెన్ హిందల్ తాన్ వెలె కటిన్ ఆత.
\v 17 బెయ్ కటిన్తె బాలెంత ఆత పెజె, సోనె-వోతడ్ తాన్ సంగ, “వెరిమ! నీకున్ ఉండె వొరొర్ మొడ్డల్ పుడ్తొర్” ఇంజెర్ వెహ్త.
\v 18 తె రాహెల్ తన్వ పరన్ సుటి కీసెరెన్, వోర్ మొడ్డన్ ‘బెనొని’\f * \fr 35:18 \fq బెనొని \ft ఇత్తెకె నాకున్ దుక్స సీసెర్ పుడ్తొర్ మరి.\f* ఇంజెర్ పొరొల్ దొస్త. బతి బాబొ యాకొబ్ వోన్ ‘బెన్యమీన్’\f * \fr 35:18 \fq బెన్యమీన్ \ft ఇత్తెకె తగ్దిర్ వాలె మరి.\f* ఇంజెర్ పొరొల్ దొస్తొర్.
\v 19 అహన్ రాహెల్ మార్త పెజె, తాన కూర్దున్ యెప్రత చహర్త సర్దున్ కరుమ్ మాతి కీతెర్. ఇంకె ఇద్ చహర్తున్ బెత్లెహమ్ ఇంజెర్ కేయంతెర్.
\v 20 యాకొబ్ రాహెల్త వీచున్ పొరొ ఉంది బండ నిపుస్తొర్. అద్ బండ తాన నిసని ఆసి, నేట్క్ వేరి మంత.
\p
\v 21 అస్కె యాకొబ్ అగటల్ పెసిసి, మిగ్దల్-యెదెరుతున్\f * \fr 35:21 \fq మిగ్దల్-యెదెరు \ft ఇత్తెకె హెరెంగ్-గొరెనంగ్ మందన్ సూడ్సెర్ మన్వల్ డంగల్ మండ.\f* హంద బాజ్ తన్వ డేర వాడ్తొర్.
\v 22 యాకొబ్ అద్ యేరియతె పిసెర్ మనెకె, ఉంది దియ రూబెన్ తన్వొర్ బాబొ పాట్ ఆత బిల్హన్ సంగ మీండ్తొర్. ఇద్ గొస్టి యాకొబున్ కరె మాత.
\s యాకొబ్న సంతాన్
\p యాకొబున్ బార (12) జన్క్ మర్క్:
\li
\v 23 రూబెను (మడనొర్ మరి), సిమియొన్, లేవి, యూద, ఇసకార్, జెబులున్; వీర్ లేయన్ జల్మ ఆతుర్ మర్క్ ఆందిర్.
\li
\v 24 యోసెప్ అని బెన్యమీన్ రాహెల్తున్ జల్మ ఆతుర్ మర్క్ ఆందిర్.
\li
\v 25 దాను అని నప్తాలి రాహెల్త దాసి-వోతడ్ బిల్హన్ జల్మ ఆతుర్ మర్క్ ఆందిర్.
\li
\v 26 గాద్ అని ఆసెరల్ లేయన దాసి-వోతడ్ జిల్పన్ జల్మ ఆతుర్ మర్క్ ఆందిర్. వీర్ పదన-ఆరమ్నగ యాకొబున్ జల్మ ఆతుర్ మర్క్\f * \fr 35:26 \ft యాకొబ్ తన్వొర్ బాబొన జాగతగ యెవ్‌వక్ మనెకె వీర్ సమ్దిర్ మర్క్ జల్మ ఆతుర్ ఆందిర్.\f* ఆందిర్.
\p
\v 27 అస్కె యాకొబ్ మామ్రెతగ మన్వల్ తన్వొర్ బాబొ ఇసక్నగ సొత్తొర్. (కిర్యతర్‌బత్ కరుమ్ మన్వల్ మామ్రెతున్ హెబ్రొన్ ఇంజెర్ గిర్ కేయంతెర్.) అగ అబ్రాహమ్ అని ఇసక్ గిర్ పిసి మత్తెర్.
\v 28-29 ఇసక్ నూట హసి (180) సాల్క్ పిసి, డుగ-డుగ మాత్రల్ ఆసి మార్తొర్. తె వోన కూర్దున్, వోనుర్ మర్క్ యేసవు అని యాకొబ్ మాతి కీతెర్.
\c 36
\s కనాన్తగ మనెకె యేసవున సంతాన్
\p
\v 1 యేసవున్ యేదొమ్\x # \xo 36:1 \xt పుట్‌గడ్మి 25:30 \x* ఇంజెర్ గిర్ కేయంతెర్. వేన సంతాన్ డగుర్ మత్త.
\v 2 యేసవు కనాన్ దేస్నంగ్ రండ్ డియ పేకిన్ తుంగ్తొర్. ఆదల్ హేతు జాతితొర్ యేలొన్త మియడ్ ఆంద్. అహొలిబామల్ అనన మియడ్ అని సిబ్యొన్‌త తంగ్మియడ్ ఆంద్. వీర్ హివియ జాతితుర్ ఆందిర్.
\v 3 వోర్ ఇస్మయేల్‌త మియడ్ బాసెమతున్ గిర్ తుంగ్తొర్. అద్ నెబాయొత్న సేలడ్ ఆంద్.
\v 4 యేసవు అని ఆదన్ యెలిపజ్ జల్మ ఆతొర్. బాసెమతున్ రగుయేల్ జల్మ ఆతొర్.
\v 5 అహొలిబామల్ యూసు, యాలము అని కోరహున్ జల్మ సీత. వీర్ కనాన్ దేస్నె యేసవున్ పుట్తుర్ మర్క్ ఆందిర్.
\p
\v 6-7 అద్ గట్కతె యేసవు అని యాకొబ్ కమయ్ కీతంగ్ డోర్-జన్వర్‌క్నంగ్ వెలె మందంగ్ మత్తంగ్. అని అద్ యేరియ తమ్వంగ్ మందన్ మెహ్లె, యెవ్మకి. అదెన్ సాటి యేసవు తన్వంగ్ బాయ్కొకున్, మరి-మియడున్, తన్వ రోతగ మన్వలిర్ సమ్దిర్‌కున్, తన్వంగ్ డోర్-జన్వర్‌తంగ్ మందన్ అని కనాన్ దేస్నె మత్త దన్-దవ్లత్ సమ్దొతున్ పియ్సి, తన్వొర్ తముర్ యాకొబ్నగటల్ లంగ్ మన్లె, సేయిర్ దేస్నంగ్ గుటనెకె సొడితొర్.
\v 8 అహన్ యేసవు (ఇత్తెకె యేదొమ్) సొంజి, సేయిరు గుటనగ పిసెర్ మత్తొర్.
\s యేదొమ్నగ మనెకె యేసవున సంతాన్
\p
\v 9 సేయిరు గుటనగ మన్వల్ యేదొమ్ పర్జతున్, యేసవు మొదొడొర్ బాబొ ఆందుర్.
\li
\v 10 యేసవునెర్ మర్క్: ఆదనొర్ మరి యెలిపజ్, బాసెమతునొర్ మరి రగుయేల్.
\li
\v 11 యెలిపజ్నెర్ మర్క్: తేమల్, వోమర్, సెపొ, గాతమ్ అని కనజ్.
\v 12 తిమ్న ఇన్వల్ యేసవునొర్ మరి యెలిపజ్న దాసి-వోతడ్. తిమ్నల్ అని యెలిపజ్ అమలేకున్ జల్మ సీతెర్. యేసవున బాయ్కొ ఆదనెర్ తంగ్-మర్క్ వీరె ఆందిర్.
\li
\v 13 రగుయేల్తుర్ మర్క్: నహత్, జెరహు, సమ్మాల్ అని మిజ్జల్. వీర్ యేసవున బాయ్కొ బాసెమతునెర్ తంగ్-మర్క్ ఆందిర్.
\li
\v 14 యూసు, యాలమ్, కోరహు ఇన్వలిర్ యేసవున బాయ్కొ అహొలిబామనుర్ మర్క్ ఆందిర్. (ఇద్ అనన మియడ్ అని సిబ్యొన్‌త తంగ్మియడ్ ఆంద్.)
\m
\v 15-16 యేసవునెర్ మర్క్‌నల్ ముకె వాలిర్:
\li యేసవునొర్ మొదొడొర్ మరి యెలిపజ్. యెలిపజ్నుర్ మర్క్: తేమన్, వోమర్, సెపొ, కనజ్, కోరహు, గాతమ్ అని అమలేక్. వీర్ యేదొమ్ దేసెమ్నగ మన్వలిర్ ముకె వాలిర్ ఆదనెర్ తంగ్-మర్క్ ఆందిర్.
\li
\v 17 యేసవునొర్ మరి రగుయేల్తుర్ మర్క్: నహత్, జెరహు, సమ్మాల్ అని మిజ్జల్. వీర్ యేదొమ్ దేసెమ్నగ మన్వలిర్ ముకె వాలిర్ యేసవున బాయ్కొ బాసెమతునెర్ తంగ్-మర్క్ ఆందిర్.
\li
\v 18 అనన మియడ్ యేసవున బాయ్కొ అహొలిబామనుర్ మర్క్: యూసు, యాలమ్ అని కోరహు. వీర్ ముకె వాలిర్ ఆందిర్.
\m
\v 19 యేదొమ్ ఇన్వల్ యేసవున్ పుడ్తుర్ ముకె వాలిర్ వీరె ఆందిర్.
\s యేదొమ్నుర్ వరిజినల్ మాయ్నలిర్
\m
\v 20-21 యేసవున్తెర్ మునె, హోరి జాతితొర్ సేయిర్తుర్ మర్క్ లోతన్, సోబల్, సిబ్యొన్, అనల్, దిసోన్, యెసెర్, దీసన్ ఇన్వలిర్ అగ పిసెర్ మత్తెర్. వీర్ యేదొమ్ దేసెమ్నగ మన్వల్ సేయిర్తున్ పుట్తుర్ ముకె వాలిర్ ఆందిర్.
\li
\v 22 లోతన్తుర్ మర్క్: హోరి అని హేమిమ్. లోతన్త సేలడ్ తిమ్నల్ ఆంద్.
\li
\v 23 సోబల్తుర్ మర్క్: అల్వాన్, మానహద్, యేబల్, సపొ అని వోనమ్.
\li
\v 24 సిబ్యోన్‌తుర్ మర్క్: అయ్యల్ అని అనల్. అనల్ తన్వొర్ బాబొనంగ్ గాదింగ్ పడిద్నగ మెహ్నెకె, కాస్త యేతంగ్ జలంగ్ పుటుస్తొర్ ఆందుర్.
\li
\v 25 అననొర్ మరి దిసోన్ అని మియడ్ అహొలిబామల్ ఆందిర్.
\li
\v 26 దిసోన్తుర్ మర్క్: హెమదాన్, యెసబాన్, ఇత్రాన్ అని కెరాన్.
\li
\v 27 యెసెర్తుర్ మర్క్: బిలహన్, జావన్ అని ఆకన్.
\li
\v 28 దీసన్తుర్ మర్క్: ఊజ్ అని అరాన్.
\p
\v 29-30 లోతన్, సోబల్, సిబ్యొన్, అనల్, దిసోన్, యెసెర్ అని దీసన్ ఇన్వలిర్ హోరి జాతితెర్ ముకె వాలిర్ ఆందిర్.
\s యేదొమున్ తాకుస్తుర్ అదికారిర్
\m
\v 31-39 ఇజ్రయేల్ పర్జత్ పొరొ బోరె రాజల్ రాజ్ తాకుస్వక్ మనెకె, యేదొమ్ దేస్నగ వీర్ రాజలిర్ వొరొన్ పెజెయ్ వొరొర్ రాజ్ తాకుస్తుర్ మత్తెర్:
\li దిన్‌హబ నగుడొర్ బెయర్తొర్ మరి బెలల్,
\li బొస్రతొర్ జెరహునొర్ మరి యోబబ్,
\li తేమని లోకుర దేస్నొర్ హుసమ్,
\li మోయబ్ దేస్నగ మిద్యాన్‌తున్ సంగ లడెయ్ కీసి మెయ్తొర్ వోర్, అవితు నగుడొర్ బదదునొర్ మరి హదదు,
\li మస్రెకతొర్ సమ్లల్,
\li యుప్రటిసు లవ్డితున్ కరుమ్న రెహబోత్ నగుడొర్ సవ్లు,
\li అక్బొరుతొర్ మరి బయల్-హానను,
\li అని పాయు నగుడొర్ హదదు. (వేర్ హదదున బాయ్కొన పొరొల్ మహెతబేలు. ఇద్ మత్రెదున మియడ్ అని మెజహబున తంగ్మియడ్ ఆంద్.)
\s యేదొమ్నుర్ ముకె వాలిర్
\p
\v 40-43 యేసవు యేదొమ్నుర్‌కున్ మొదొడొర్ బాబొ ఆందుర్. యేసవున సంతాన్దురంగ్ పొరొల్క్: తిమ్నల్, అల్వల్, యతేత్, అహొలిబామల్, యేలల్, పీనొన్, కనజ్, తేమన్, మిబ్సార్, మగ్దియేల్ అని ఈరామ్. వీర్ తమ్వంగ్-తమ్వంగ్ కాన్‌దంగ్ అని జాగన్ పియ్సి, యేదొమ్నెర్ ముకె వాలిర్ ఆందిర్.
\c 37
\s యోసెప్ కంజ్క్‌వల్
\p
\v 1 యాకొబ్ తన్వొర్ బాబొ పిసి మత్త కనాన్ దేస్నె పిసెర్ మత్తొర్.
\v 2 యాకొబ్న కుటుంబతగ జర్గ్‌తంగ్ గొస్టింగ్: యోసెపున్ సత్ర (17) సాల్క్‌న వహి మనెకె, తన్వుర్ తాదలిర్ (ఇత్తెకె బాబొ పాట్ ఆతంగ్ వేలక్ బిల్హల్ అని జిల్పనుర్ మర్కున్) సంగ హెరెంగ్-గొరెనంగ్ మందంగ్ మెహ్చెర్ మందుర్. అస్కె యోసెప్ వూర్ కీతంగ్ కరబ్ కామ్క్‌న కయ్పతున్ తన్వొర్ బాబొన్ వెహ్న్‌దుర్.
\v 3-4 యాకొబ్ (ఇజ్రయేల్) వెడిల్-పాన్దె మనెకె, యోసెపున్ మియ్తొర్. అదెన్ సాటి, సమ్దిర్ మర్కున్ తెర్ అదిక్ వోన్ లాడ్ కీసి, వోన్ సాటి బెయ్ సోబత ఆంగ్డె కొటుస్తొర్. ఇదెన్ హిందల్ తమ్వొర్ బాబొ తమకున్ తెర్ అదిక్ వోనె చొకొట్ లాడ్ కీంతొర్ ఇంజి, వోన్ పొరొ వూర్ పగ పియ్సి, వోన చొకొట్-వాయుట్ గిర్ పూసి కియ్వెకె సొందిర్.
\p
\v 5 యోసెపు ఉంది నర్క కంజ్‌కాటెనె దిస్తతున్ తాదలిర్కున్ వెహ్తొర్. తె తాన్ హిందల్ వోన్ పొరొ ఉండె వెలె పగ పియ్తెర్.
\v 6 వోర్ వూర్కున్ సూడ్సి, “నాకున్ కంజ్‌కాటెనె దిస్తతున్ దయ కీసి మిరట్ కేంజట్.
\v 7 అద్ బతల్ ఇత్తెకె మరట్ వావ్టె గొహ్క్‌న పంట కొయ్సి కట్టంగ్ దొహ్చెర్ మత్తట్. నావ కట్ట తేచ్చి నిల్త. తె మీవంగ్ కట్టంగ్ నా కట్టత్ సిర్ముట్ ఆసి కాల్ కర్తంగ్” ఇంజెర్ ఇత్తొర్.
\p
\v 8 అస్కె వోనుర్ తాదలిర్, “నిమె కరలెనె మా పొరొ రాజ్ తాకుసీకి కి? మా పొరొ అదికారిని ఆసి మంద్కియ్?” ఇంజెర్ పూసి కీతెర్. వోర్ కంజ్క్‌తతున్ అని వెహ్తంగ్ గొస్టిన్ పియ్సి, వోన్ పొరొ ఉండె వెలె పగ పియ్తెర్.
\v 9 వోర్ ఉండె ఉంది జోక కంజ్క్‌సి, తన్వుర్ తాదలిర్ సంగ, “ఇచుల! నాక్ ఉండె ఉంది కల దిస్త. తాన్గ పోడ్ద్, నెలెంజ్ అని అక్ర (11) సుకుక్ నావంగ్ కాల్ కర్తంగ్” ఇంజెర్ వెహ్తొర్.
\v 10 వోర్ అదెన్ తన్వొర్ బాబొన్ అని తాదలిర్ సంగ వెహ్త పెజె, బాబొ వోన్ సంగ “నిమ్ కంజ్క్‌త అద్ బతల్ ఆంద్? నన అని నీవ బెయె ఉండె నీవుర్ తాదలిర్ తప్వక్ వాసి, నీవంగ్ కాల్క్ కరంతొమ్ బతల్?” ఇంజెర్ వోన్ దమ్కి సీతొర్.
\p
\v 11 వోనుర్ తాదలిర్ వోన్ పొరొ కుట కుట మత్తెర్. బతి వోనొర్ బాబొ అద్ కలతున్ బారెతె సోంచ్ కీసెర్ మందుర్.
\s యోసెప్ తాదలిర్క్ సూడ్లె దోతన్తగ సొన్వల్
\p
\v 12 ఉంది దియ వోనుర్ తాదలిర్ సేకెమ్నగ బాబొన మంద మెహ్లె సొత్తెర్.
\v 13 అస్కె యాకొబ్ యోసెపున్ సూడ్సి, “నీ తాదలిర్ సేకెమ్నగ మంద మెహ్చెర్ మంతెర్. నీకున్ వూర్గ రొహంతొన్ వర” ఇంజెర్ ఇత్తొర్. తె వోర్ “దాంతొన్” ఇంజెర్ ఇత్తొర్.
\v 14-15 అస్కె బాబొ, “నిమె సొంజి నీ తాదలిర అని మందత చొకొట్-వాయుట్న గొస్టి కరి కీసి, కబుర్ పియ్సి వర” ఇంజెర్ వెహ్చి హెబ్రొన్ గొందితల్ వోన్ రొహ్తొర్.
\p తె వోర్ సేకెమ్నగ వాసి, హికె-హకె తిరిసెర్ మనెకె, వొరొర్ మాయ్నల్ వోన్ సూడ్సి, “నిమె బతంగ్ మహ్కంతి?” ఇంజెర్ పూసి కీతొర్.
\v 16 తె, “నన నా తాదలిర్కున్ మహ్కంతొన్. వూర్ బగ మంద మెహ్చెర్ మంతెరొ దయ కీసి నాకున్ వెహ” ఇంజెర్ ఇత్తొర్.
\v 17 అద్ కేంచి వోర్ మాయ్నల్, “ఇగెటల్ సొత్తెర్. వూర్ ‘దోతన్తెకె దాకట్’ ఇనెకె కేంజ్తొన్” ఇంజెర్ వెహ్తొర్. అస్కె యోసెప్ తన్వుర్ తాదలిర్కున్ మహ్క్‌సెర్ సొంజి, దోతన్తగ వూర్కున్ పుటుస్తొర్.
\s యోసెపున్ పొరొ పగ యేత్వల్
\p
\v 18 యోసెప్ కరుమ్ వాయ్వక్ మనెకె, తాదలిర్ లంగ్నలె సూడ్సి, వోన్ జక్లె, ఇహిన్ పిలన్ వాడ్తెర్.
\v 19 “ఇచులట్! కంజ్క్‌వల్ వాసెర్ మంతొర్.
\v 20 వోన్ జక్సి, ఇగె మన్వల్ ఉంది కోల్ డొడొతగ వాట్సి, కేడత జివ్రస్ వోన్ తిత ఇంజెర్ వెహ వచొ. అస్కె వోర్ కంజ్క్‌తంగ్ కలంగ్ కరల్ ఆంతంగ్ బతలొ సూడ్కట్” ఇంజెర్ వొరొన్ వొరొర్ వెహ్తెర్.
\v 21 రూబెన్ అద్ గొస్టి కేంచి, “మరట్ వోన్ జక్వ” ఇంజెర్ వెహ్చి, వూర కెయ్దగ అర్వక్‌నె తపుస్లె సూడ్తొర్.
\v 22 బహన్ ఇత్తెకె వూర కెయ్దల్ తపుసీసి, బాబనగ వోన్ హవ్లి కియన ఇంజెర్ రూబెన్ సోంచ్ కీతొర్. అదెన్ సాటి, “వోన నెతుర్ తుహ్మట్. వోన్ బతయ్ కియ్వక్, కేడతె మన్వల్ ఇద్ డొడొతగ వాటట్” ఇంజెర్ వూర్కున్ వెహ్తొర్.
\p
\v 23 యోసెప్ తన్వుర్ తాదలిర్గ వాత పెజె, వోన్ గచెంగ్-గుచెంగ్ కీసెరె, వోర్ కెర్సి మత్త అద్ కమల్త ఆంగ్డెతున్ తెండ్తెర్.
\v 24 అని వోన్ పియ్సి, యేర్ సెలె అద్ కోల్ డొడొతగ వాడ్తెర్.
\s తాదలిర్ యోసెపున్ వొమ్వల్
\p
\v 25 అని వూర్ జేవున్ కియ్లె ఉత్తెర్. అస్కె కడ్క్ తహ్చి సూడ్నెకె, ఇస్మయేలిర్ గిలాదు నగుడల్ హూటక్నె వాసెర్ దిస్తెర్. అవెన్ పొరొ బారితంగ్ అని తీర్-తీర్దంగ్ మరక్నంగ్ చీజ్క్ వాట్సి, వూర్ ఈజిప్ట్ దేస్నె వొమ్లె సొంజెర్ మత్తెర్.
\v 26 అస్కె యూదల్, “మరట్ మా తమున్ జక్సి మకుస్తెకె, మాకున్ బతల్ పాయ్ద?
\v 27 వీర్ ఇస్మయేలిర్‌కున్ వొమ్కట్ వరట్. వోర్ మా తోడొ పుడ్తొర్ తముర్ ఆందుర్. వోన్ బతయ్ కియ్వ” ఇంజెర్ తముర్-తాదలిర్ సంగ ఇత్తొర్. తె వూర్ వొప్తెర్.\fig |CO00709B.TIF|col|||బేపరి-దార్క్‌న కెయ్దె యోసెపున్ వొమ్వల్|37:27\fig*
\v 28 వూర్\f * \fr 37:28 \fq వూర్ \ft ఇత్తెకె మిద్యాన్ యేరియతుర్ ఇస్మయేల్ జాతితుర్ బేపరి-దారలిర్.\f* బేపరి దారలిర్ కరుమ్నల్ వీడ్నెకె, వూర్గటల్ వీస\f * \fr 37:28 \fq వీస (20) కూరతంగ్ బిలంగ్ \ft డియొర్ దాసి మాయ్నన్ యేత్నెకె ఆయి వొమ్నెకె ఆయి సియ్వల్ సాదరన్ దర ఆంద్.\f* (20) కూరతంగ్ బిలంగ్ తాదలిర్ యేత్తెర్ అని అద్ డొడొతల్ యోసెపున్ తెండ్సి, వూర్కున్ వొమ్తెర్. తె వూర్ ఇస్మయేలిర్ యోసెపున్ ఈజిప్ట్ దేస్నె వోతెర్.
\p
\v 29 జులుక్ ఆత పెజె, రూబెన్ అద్ డొడొతగ వాసి, సూడ్తొర్. అస్కె వోన్ యోసెప్ అగ దిస్మకి. తె దుక్సతె తన్వంగ్ కప్డింగ్ సరుస్తొర్.\f * \fr 37:29 \fq తన్వంగ్ కప్డింగ్ సరుస్తొర్ \ft వూర్ తమ్వ దుక్సతున్ తొహ్లె, ఇహిన్ కీందిర్.\f*
\v 30 తన్వుర్ తముక్నగ మల్సి సొంజి, “అగ చుడ్డొర్ సెలొర్! అయ్యొ, ఇంగె నన బతల్ కీక?” ఇంజెర్ ఇత్తొర్.
\p
\v 31 తె వూర్ ఉంది హెరె పిలత్ జక్సి, తాన నెతుడగ యోసెప్న ఆంగ్డెతున్ ముడుస్తెర్.
\v 32 అని అదెన్ బాబొనగ తచి, “ఇద్ మాకున్ పుడ్త. ఇద్ నీవొర్ మరిన ఆందుయొ, ఆయొయొ వొడ్కి కీమ్” ఇంజెర్ ఇత్తెర్.
\v 33 బాబొ ఆంగ్డెతున్ వొడ్కి కీసి, “ఇద్ నా మరినయె ఆంద్. బద్దొ కేడత జన్వర్ వోన్ జక్సి, కరలెన్ టుక్డెంగ్ కీత” ఇంజెర్ ఆడ్తొర్.
\v 34 యాకొబ్ దుక్సతె తన్వంగ్ కప్డింగ్ సరుసి, తన్వ నడిదున్ గోన పోతె గూండి కీసి, వెలె రోజ్క్ మరిన్ సాటి ఆడ్సెర్ మత్తొర్.
\v 35 వోనుర్ మరి-మియడ్ సమ్దిర్ సుమ్జి కియ్లె కోసిద్ కీతెర్, బతి వోర్ సుమ్జె మాయ్మకి. “నన సానల్ వేరి, నా మరిన్ సాటి దుక్సతె ఆడ్సెరెన్ మందంతొన్” ఇంజెర్ ఇత్తొర్.
\p
\v 36 అద్ గట్కతె ఇస్మయేలిర్, యోసెపున్ ఈజిప్ట్‌నగ వోసి, పోతిపర్దున్ వొమ్తెర్. వేర్ పోతిపర్ పరొ రాజన మహల్తున్ కేప్వలిరొర్ అదికారి ఆందుర్.
\c 38
\s యూదనుర్ ఇవిర్ మర్క్‌న మరన్
\p
\v 1 అద్ గట్కతె యూదల్ తన్వుర్ తాదల్-తముకున్ సుటి కీసి, అదుల్లాము నగుడె మన్వల్ హీర ఇన్వల్ మాయ్ననగ మన్లె, సొత్తొర్.
\v 2 అగ వోర్ కనాన్ జాతితొర్ సూయ ఇన్వన పేడిన్ తోడొ మర్మింగ్ ఆతొర్.
\v 3 అద్ పీటె మంజి, మొడ్డన్ జల్మ సీత. తె వోర్ మొడ్డన పొరొల్ యేరు ఇంజెర్ దొస్తొర్.
\v 4 అద్ ఉండె ఉంది జోక పీటె మంజి, మొడ్డన్ జల్మ సీత. తె వోర్ మొడ్డన పొరొల్ వోనన్ ఇంజెర్ దొస్త.
\v 5 యూదల్ కజిబ్ ఇన్వల్ నగుడె మనెకె, అద్ ఉండె వొరొర్ మొడ్డన్ జల్మ సీసి, వోన పొరొల్ సేలల్ ఇంజెర్ దొస్త.
\p
\v 6-7 యూదల్ తన్వొర్ మడనొర్ మరి యేరున్, తామరు ఇన్వల్ పేడిన్ తోడొ మర్మింగ్ కీతొర్. వేర్ మరి యెహోవ బగవంతన నదుడె పాపెస్తల్ ఆత కాడ్కి, బగవంతల్ వోన జీవ యేత్తొర్.
\v 8 అస్కె యూదల్ నట్పె మరి వోనన్తున్ సంగ, “సేర్న్‌డున దర్మ జర్గుసియ్లె, తంగెన్ తుంగ అని నీ తాదన సంతాన్దున్ నిపుస” ఇంజెర్ ఇత్తొర్.
\v 9 బతి పుట్వల్ సంతాన్ తన్వ ఆయొ ఇంజెర్ వోనన్తున్ టావ. అదెన్ సాటి తంగెన్ సంగ మీండ్వల్ హర్ గట్క, తాదన సంతాన్దున్ నిపుస్వ ఇంజి, వోర్ తన్వ విజతున్ బొమితగ తుహ్న్‌దుర్.
\v 10 ఇదెన్ హిందల్ బగవంతల్ వోనన్త గిర్ జీవ యేత్తొర్.
\v 11 అస్కె యూదల్ తన్వుర్ మొదొడుర్ మర్కున్ దాతె సేలల్ గిర్ సానుర్ ఇంజి, తన్వ కోరియడ్ తామరున్ సంగ, “నావొర్ సేవ్టతొర్ మరి డియొర్ ఆనల్ వేరి, నీ సెడ్మితె సొంజి పాట్ ఆయ్వక్ మన్” ఇంజెర్ వెహ్తొర్. తె అద్ సొత్త.
\s కోర్యడ్ మామహరిన్ పసి కియ్వల్
\p
\v 12 వెలె రోజ్క్ ఆత పెజె, యూదన బాయ్కొ సూయన మియడ్ మార్త. అవ్ దుక్సతంగ్ దివొస్క్ మార్త పెజె, అదుల్లామియతొర్ హీర ఇన్వల్ సోప్తన్ సంగ, యూదల్ తిమ్నాతు ఇన్వల్ నాటె తన్వంగ్ గొరెన బూర కత్రి కియ్వలిర్‌గ సొత్తొర్.
\v 13 మామహరి తన్వంగ్ గొరెన బూర కత్రి కియుస్లె, తిమ్నాతు సొంజెర్ మంతొర్ ఇంజెర్ తామరున్ కరె మాత.
\v 14 అస్కె అద్, “సేలల్ డియొర్ ఆతొర్. తెర్ బతి తన్వ సంగ మర్మింగ్ కియ్మకి” ఇంజి, తన్వ రాండె కప్డి కుడుస్త. అని దుస్రొ కప్డి పోండ్సి, మొకొమ్ దిస్వక్‌నె ముచ్చి, తిమ్నాతు సొన్వల్ సర్దగ మన్వల్ యేనయిమ్ నాట్న గేట్నగ సొంజి ఉత్త.
\v 15-16 యూదల్ తాన్ సూడ్సి, అద్ మొకమ్ ముచ్చి మత్త కాడ్కి, తన్వ కోరియడ్ ఇంజెర్ కరి కియ్మకి. తె బదెయ్ లంజె ఇంజి, “నిహ్గ మీండ్క వర” ఇంజెర్ తాన్ సంగ ఇత్తొర్. తె అద్, “నా సంగ మిండ్తెతెకె నాక్ బతల్ సీంతి?” ఇంజెర్ పూసి కీత.
\v 17 అస్కె వోర్, “నన మందతల్ ఉంది హెరె పిల సారి కీంతొన్” ఇంజెర్ ఇత్తొర్. తె తామరు, “అద్ సీనల్ వేరి బతల్ తెర్ ఆన్వల్ ఇర” ఇంజెర్ ఇత్త.
\v 18-19 తె యూదల్, “నన నిహ్గ బతల్ ఆన్వల్ ఇర్క?” ఇంజెర్ పూసి కీతొర్. తె అద్, “నీవ పొరొల్ మన్వల్ ముద్ద అని కెయ్ద బెడ్డె సీమ్” ఇంజెర్ ఇత్త. అస్కె వోర్ అవెన్ సీసి, తాన్ సంగ మీండ్తొర్. అద్ ఆత పెజె, అద్ తేచ్చి రోన్ సొత్త అని తన పోండ్త కప్డి కుడుసి, రాండె కప్డి పోండ్త. అద్ తీర్దె వోన్ హిందల్ తామరు పీటె రెహె మాత.
\p
\v 20 తె యూదల్ అద్ వెయ్లొనగ ఇర్తంగ్ ఆన్వలికున్ తర్లె తన్వొర్ సోప్తల్ హీరన్ తోడొ హెరె పిల సీసి రొహ్తొర్. బతి అద్ వెయ్లొ వోన్ దిస్మకి.
\v 21 తె వోర్, “యేనయిమ్ నాట్న సర్దున్ బగ్ల ఉచ్చి మత్త, అద్ బోగమ్-సాని బగ మంత?” ఇంజెర్ అగటుర్కున్ పూసి కీతొర్. తె వూర్ “ఇగె బదె లంజె సెలె” ఇంజెర్ ఇత్తెర్.
\v 22 తె వోర్ యూదనగ మల్సి సొంజి, “అద్ నాకున్ దిస్మకి అని అద్ నాట్నుర్ గిర్ ఇగె బదె లంజె సెలె ఇత్తెర్” ఇంజెర్ వెహ్తొర్.
\v 23 అస్కె యూదల్, “ఇచుల! ననతె హెరె పిల రొహ్తొన్. బతి అద్ నీకున్ దిస్మకి. ఉండె ఉంది జోక సొత్తెకె వూర్ మాకున్ సూడ్సి కవంతెర్. అదెన్ సాటి, అవ్ ఆన్వలికున్ తాన్గనె ఇర సీమ్” ఇంజెర్ ఇత్తొర్.
\s తామరు పీటెతె మన్వల్ గొస్టి కరె మాయ్వల్
\p
\v 24 మూంద్ మహినంగ్ ఆత పెజె, “నీ కోరియడ్ తామరు లంజెతనమ్ కీసి, పీటెతె మంత” ఇంజెర్ యూదన్ కరె మాత. అస్కె వోర్, “తాన్ బహ్రి వోసి డుండుసన” ఇంజెర్ ఇత్తొర్.
\v 25 తె తాన్ బహ్రి తర్నెకె, అద్ తన్వొర్ మామనగ అవ్ ఆన్వల్‌కున్ రొహ్చి, “ఇవ్ బోనంగ్ ఆందుంగొ, వోన్ హిందలె పీటెతె మంతొన్. పొరొల్ మన్వల్ ముద్ద అని కెయ్ద బెడ్డె బోన ఆందుయొ దయ కీసి, వొడ్కి కీమ్ ఇంజెర్ వెహట్” ఇత్త.
\v 26 యూదల్ అవెన్ వొడ్కె మాసి, “నన నా మరి సేలన్ తాన్ సియ్మకి. అదెన్ సాటి, అద్ నాక్తెర్ బే-కసుర్ వాలె ఆంద్” ఇంజెర్ వెహ్చి, ఉండె బస్కెన్ తాన్ సంగ మీండ్మకి.
\p
\v 27 తామరు జల్మ సియ్వల్ గట్కతె యేమలిర్ పీటెతె మత్తెర్.
\v 28 అద్ జల్మ సీనెకె వొరొర్ తన్వ కెయ్ బహ్రి చహ్తొర్. తె సోనె-వోతడ్ వోన కెయ్దగ రగల్ నూల్ దొహ్చి, “వేర్ మొదొల్ బహ్రి వాతొర్” ఇంజెర్ ఇత్త.
\v 29 బతి వోర్ తన్వ కెయ్దున్ రొపొ ఊమ్తొర్. తె వోనొర్ తముర్ మొదొల్ జల్మ ఆతొర్. అస్కె సోనె-వోతడ్, “నిమె బహన్ డగ్లి కీసి వాతి?” ఇంజెర్ ఇత్త. అదెన్ సాటి వోన పొరొల్ పెరెసు\f * \fr 38:29 \fq పెరెసు \ft ఇత్తెకె బగ్ల డగ్లి కియ్వల్.\f* ఇంజెర్ ఉత్త.
\v 30 అద్ ఆత పెజె, కెయ్దగ రగల్ నూల్ దొహ్చి మన్వల్ మొడ్డల్ జల్మ ఆతొర్. తె వోన పొరొల్ జెరహు\f * \fr 38:30 \fq జెరహు \ft ఇత్తెకె మిడ్చ్‌వల్.\f* ఇంజెర్ ఉత్త.
\c 39
\s ఈజిప్ట్‌నొర్ పోతిపర్ యోసెపున్ యేత్వల్
\p
\v 1 వూర్ ఇస్మయేల్ జాతితుర్ బేపరి-దార్క్, యోసెపున్ ఈజిప్ట్‌నగ తత్తెర్.\x # \xo 39:1 \xt పుట్‌గడ్మి 37:28\x* అస్కె పోతిపర్ ఇన్వల్ ఈజిప్ట్‌నొర్ మాయ్నల్ తనకున్ దాసి ఆసి మన్లె, వోన్ యేత్తొర్. వేర్ మాయ్నల్ పరొ రాజన మహల్తున్ కేప్వలిరొర్ అదికారి ఆందుర్.
\v 2 యెహోవ బగవంతల్ యోసెపున్ సాత్ మత్తొర్. ఇదెన్ హిందల్ వోర్ కియ్వల్ హర్ కామ్ సాక్సెయ్ ఆసెర్, ఈజిప్ట్‌నొర్ మాల్కన రోన్ బడె మాసెర్ మత్తొర్.
\v 3 యెహోవ బగవంతల్ సాత్ మన్వడున్ హిందల్, వోర్ కీత సమ్దొ కామ్నగ సాక్సెయ్ ఆయ్వల్, వోర్ పోతిపర్ మాల్కల్ సూడ్తొర్.
\v 4 తె యోసెపున్ పొరొ వోన్ దయ లాగ్త. అదెన్ సాటి తనకున్ మదత్ కియ్లె అని తన్వ రోత సమ్దొ జాయ్జత్ సూడ్లె, యోసెపున్ కారొబారిన్ దాత్ నేమి కీతొర్.
\v 5 అస్కెడల్ యోసెపున్ హిందల్ ఈజిప్ట్‌నొర్ పోతిపర్త రోతున్, వావ్టున్ అని వోన సమ్దొతున్ యెహోవ బగవంతల్ ఆసిర్‌వాద్ సీతొర్.
\v 6 తన్గ మత్త సమ్దితున్ యోసెప్న కెయ్దె హవ్లి కీసి, తన్వ తిన్వడున్ తప దుస్రొ బతయ్ పటి కియ్వెకె సొందుర్.
\s పోతిపర్త బాయ్కొ యోసెపున్ జుల్మ కియ్వల్
\p యోసెప్ మజ్బుత్ అని రూపున్ సూడ్లె, చొకొట్ మత్తొర్.
\v 7 వోనొర్ మాల్కన బాయ్కొ వోన్ పొరొ జీవ వాట్సి, “నహ్గ మీండ్లె వర” ఇంజెర్ ఇత్త.
\p
\v 8 బతి వోర్ వొప్మకి. అని “నా మాల్కల్ తన్వ సమ్దొతున్ పొరొ నాకున్ అదికార్ సీత కాడ్కి, రోత్ రొపొడ బతతునె వోర్ పటి కియొర్.
\v 9 ఇద్ రోతగ నాకున్ తెర్ డగుర్ బోరె సెలొర్. నిమె నావొర్ మాల్కన వెయ్లొని ఆత కాడ్కి, నీకున్ తపుసి సమ్దొతున్ నా కెయ్దె హవ్లి కీతొర్. బతి బగవంతన్ ఉల్ట ఆసి, ఇచొర్ డగుర్ పాప్ బహన్ కీక?” ఇంజెర్ తాన్ సంగ ఇత్తొర్.
\p
\v 10 తెర్ బతి హర్ రోజ్ తన్గ వాసి, మీండన ఇంజెర్ యోసెపున్ జుల్మ కీందు. బతి తాన్ సంగ మీండ్లె అని తాన్ కరుమ్ సొన్లె గిర్ యోసెప్ వొప్మకి.
\v 11 అహన్ మనెకె-మనెకె ఉంది దియ తన్వ కామున్ సాటి రోత్ రొపొ నేంగ్తొర్. అద్ గట్కతె రోతగ బూరె సెలె మత్తెర్.
\v 12 అస్కె అద్ వెయ్లొ వోన మేందొడ్ పొరొడ కప్డి పియ్సి, “నా సంగ మీండ వర” ఇంజెర్ ఇత్త. తె వోర్ తన్వ కప్డితున్ తాన కెయ్దగన్ సుటి కీసి, తపుసి బహ్రి విచ్‌చెర్ సొడితొర్.
\p
\v 13-14 వోన కప్డితున్ తన్వ కెయ్దగ సుటి కీసి, తపుసి సొన్వల్ సూడ్సి, రోతుర్ సేవ్కలిర్‌కున్ అద్ కేయ్త. అని “సూడట్! హిజత్ వోయ్లె, నా మాడ్సొ హెబ్రి జాతితొన్ మహ్గ తత్తొర్. వోర్ నహ్గ మీండ్లె ఆతొర్. తె నన జోర్తె కిలితొన్.
\v 15 అహన్ కిలివల్ కేంచి, వోన కపిడున్ నహ్గనె సుటి కీసి బహ్రి విత్తొర్” ఇంజెర్ ఇత్త.
\p
\v 16 యోసెప్నొర్ మాల్కల్ రోన్ వానల్ వేరి, అద్ కపిడున్ తన్గన్ ఇర్త.
\v 17 అని మాడ్సొ వాత పెజె, వోన్ సంగ, “ఇచుల! నిమె మహ్గ తత్తి వోర్ హెబ్రి జాతితొర్, నావ హిజత్ వోయ్లె, ఆసి మత్తొర్.
\v 18 తె నన్ జోర్తె కిలినెకెన్ వోన కపిడున్ నహ్గన్ సుటి కీసి, బహ్రి పరర్ ఆతొర్” ఇంజెర్ అద్ వెహ్త.
\s యోసెపున్ టానెతగ వాట్వల్
\p
\v 19 తన్వ బాయ్కొ వెహ్త గొస్టిత్ కేంచి, యోసెప్నొర్ మాల్కన్ బెయ్ సోంగ్ వాత.
\v 20 తె తప్ కీతుర్కున్ రాజల్ సిక్స వాట్సి, ఇర్వల్ టానెతగ వోన్ పియ్సి వాటుస్తొర్.\fig |CO00718B.TIF|col|||యోసెపున్ టానెతగ కోండి కియ్వల్|39:20\fig*
\p అహన్ యోసెప్ టానెతగ మనెకె,
\v 21 యెహోవ బగవంతల్ వోన్ సాత్ మంజి, ఆసిర్‌వాద్ సియ్వడున్ హిందల్ యోసెపున్ పొరొ టానెతొర్ అదికారిన్ దయ లాగ్నల్ బగవంతల్ కీతొర్.
\v 22 టానెతొర్ అదికారి జేల్ బోగె మాయ్వలిర్ సమ్దిర్‌కున్ అని అగ కియ్వలిక్ కామ్కున్ యోసెప్న కెయ్దె హవ్లి కీతొర్.
\v 23 తె యెహోవ బగవంతల్ వోన్ సాత్ మత్త కాడ్కి, అద్ టానెతొర్ అదికారి యోసెపున్ హవ్లి కీతంగ్ కామ్కున్ పటి కియ్వెకె సొందుర్. యోసెప్ కియ్వల్ హర్ కామ్దున్ బగవంతల్ సాక్సెయ్ కీతొర్.
\c 40
\s దుస్రురంగ్ కలన అర్తమ్ యోసెప్ వెహ్వల్
\p
\v 1 ఇవ్ సమ్దొ జర్గ్‌త పెజె ఈజిప్ట్‌నొర్ పరొ రాజనుర్ ఇవిర్ అదికారిర్ తప్ కీతెర్. వూర్గటల్ వొరొర్ సారింగ్ బొడ్స్‌వలిరొర్ అదికారి అని ఉండె వొరొర్ ఆంగుర్క్‌న రస అందుస్వలిరొర్ అదికారి ఆందుర్.
\v 2-3 రాజల్ వీర్ ఇవిర్ పొరొ సోంగున్ వాసి, యోసెప్ మన్వల్ టానెతగ\f * \fr 40:2-3 \fq టానెతగ \ft ఇద్ టానె రాజ్ మహల్తున్ కేప్వలిరొర్ అదికారిన రోతున్ లాగ్సి మత్త.\f* వూర్కున్ వాటుస్తొర్.
\v 4 వోర్ టానెతొర్ అదికారి వూర్కున్ యోసెప్న కెయ్దె హవ్లి కీతొర్. తె యోసెప్ వూర సేవ కీసెర్ మత్తొర్. వూర్ వెలె రోజ్క్ అద్ టానెతగన్ మత్తెర్.
\p
\v 5 ఉంది దియ నర్క ఈజిప్ట్ రాజనుర్ అదికారిర్కున్ కంజ్‌కాటెంగ్ దిస్తంగ్. ఉందియ్ నర్క వూర్ ఇవిర్తె దుస్రొ దుస్రొ అర్తమ్‌నంగ్ కలంగ్ కంజ్క్‌తెర్.
\v 6 దుస్రొ నేటి సక్రెన్ యోసెప్ వూర్గ సొంజి సూడ్నెకె, వూర్ దుక్సతె మత్తెర్.
\v 7 తె, “నేండు మీవంగ్ మొకొమ్క్ బారి దుక్సతె దిసెర్ మంతంగ్?” ఇంజెర్ వూర్కున్ పూసి కీతొర్.
\v 8 అస్కె వూర్, “మాకున్ కలంగ్ దిస్తంగ్. అవెన అర్తమ్ వెహ్లె బోరె సెలుర్” ఇంజెర్ ఇత్తెర్. తె యోసెపు, “అవెన అర్తమ్ వెహ్వల్ బగవంతన కెయ్దెన్ మంత. బతి మిరట్ దయ కీసి మీవంగ్ కలంగ్ నాకున్ వెహట్” ఇంజెర్ ఇత్తొర్.
\s ఆంగుర్క్‌న రస అందుస్వలిరొర్ అదికారిన కల
\p
\v 9 అస్కె ఆంగుర్క్‌న రస అందుస్వల్ అదికారి యోసెపున్ సంగ, “నా కలతగ ఉంది ఆంగుర్క్‌న వేలి నా మునె మత్త.
\v 10 అద్ ఆంగుర్క్‌న వేలిత్ మూంద్ కాందంగ్ మత్తంగ్. అవ్ కొడ్సి, పుంగక్ పోయ్సికున్ గుజ్జింగ్ సాద్తంగ్.
\v 11 పరొ రాజన కోజ నా కెయ్దె మత్త. నన అవ్ ఆంగుర్క్‌నంగ్ పండింగ్ కొయ్సి, కోజతగ పీర్సి, అద్ కోజ పరొ రాజన కెయ్దగ సీతొన్” ఇంజెర్ వెహ్తొర్.
\p
\v 12 తె యోసెప్ వోన్ సంగ, “అద్ కలత అర్తమ్ ఇద్ ఆంద్: ఇగె మూంద్ కాందంగ్ మూంద్ రోజ్క్ ఆందుంగ్.
\v 13 అని ఉండె మూంద్ రోజ్కున్ రొపొ పరొ రాజల్ నీకున్ ఇగెటల్ సుటి కియుసి, నీ నవ్కరి నీకున్ సియుసంతొర్. ఇదెన్ మునె పరొనగ నిమె కీత కామె ఉండె గిర్ కీంతి.
\v 14 నీకున్ సమ్దొ చొకొట్ జర్గ్‌నెకె దయ కీసి నాకున్ హేతు ఇర. అని నా బారెతె పరొన్ వెహ్చి, నాకున్ ఇద్ టానెతల్ సుటి కియుస.
\v 15 బారితెకె నాకున్ బల్మిత్ నా రోతల్ అని నా పర్జ ఆయ్వల్ హెబ్రియుల్క్‌నగటల్ పియ్సి వాతెర్. నాకున్ టానెతగ ఇర్నల్, నన బతయ్ కసుర్ కియ్మకి” ఇంజెర్ వెహ్తొర్.
\s సారింగ్ బొడ్స్‌వలిరొర్ అదికారిన కల
\p
\v 16 వోర్ సేవ్కన కలత అర్తమ్ చొకొట్ మంత ఇంజెర్ సారింగ్ బొడ్స్‌వల్ అదికారి కరి కీసి, “నన గిర్ ఉంది కల కంజ్క్‌తొన్. అద్ కల బతల్ ఇత్తెకె, నా తలత్ పొరొ తీర్-తీర్దంగ్ సారినంగ్ దావ్డింగ్ మూంద్ దిస్తంగ్.
\v 17 అవ్ దావ్డినగ పిండితె సుర్తంగ్ రాజల్ తిన్వలిక్ తీర్-తీర్దంగ్ సారింగ్ మత్తంగ్. బతి పిటెంగ్ నా తలత్ పొరొడ దావ్డితల్ తింజెర్ మత్తంగ్” ఇంజెర్ వెహ్తొర్.
\p
\v 18 అద్ కేంచి యోసెప్, “అద్ కలత అర్తమ్ ఇద్ ఆంద్: ఇగె మూంద్ దవ్డింగ్ ఇత్తెకె మూంద్ రోజ్క్ ఆందుంగ్.
\v 19 అని ఉండె మూంద్ రోజ్కున్ రొపొ పరొ రాజల్ నీకున్ ఇద్ టానెతల్ సుటి కియుసి, నీవ తలతున్ నట్కుసి, మేందొడున్ మరతగ దింగ్-దొంగ్ కియుసంతొర్. నీవ మేందొడున్ పిటెంగ్ తింతంగ్” ఇంజెర్ వెహ్తొర్.
\s యోసెపున్ బారెతె వోర్ అదికారి మరుంగ్వల్
\p
\v 20 మూడవ దివొసున్ నేటి పరొ రాజల్ తన్వ జల్మత దివొస్ జర్పుసీతొర్. వోర్ తన్వుర్ అదికారిర్ సాటి ఉంది జేవున్ సీతొర్. అస్కె తన్వొర్ సారింగ్ బొడ్స్‌వన్ అని ఆంగుర్క్‌న రసత కోజ అందుస్వన్ టానెతల్ తమ్వ నడ్డుమ్ కేయుస్తొర్.
\v 21 ఆంగుర్క్‌న రసత కోజ అందుస్వల్ అదికారిన్ సుటి కియుసి, వోన నవ్కరి వోన్ మల్సి సీతొర్. తె వోర్ అద్ రసత కోజ పరొ రాజన కెయ్దె అందుస్తొర్.
\p
\v 22 బతి యోసెప్ వెహ్త తీరె, సారింగ్ బొడ్స్‌వలిరొర్ అదికారిన్ పరొ రాజల్ జవ్కుసి, మేందొడున్ దింగ్-దొంగ్ కియుస్తొర్.
\v 23 బతి ఆంగుర్క్‌న రస అందుస్వలిరొర్ అదికారి యోసెపున్ బారెతె మరుంగ్తొర్.
\c 41
\s పరొ రాజనంగ్ కలంగ్
\p
\v 1 రండ్ సాల్క్ ఆత పెజె, పరొ రాజన్ ఉంది కల దిస్త. అద్ కలతగ వోర్ నయ్లు లవిడ డర్డిత్ కరుమ్ నిల్సి మత్తొర్.
\v 2 అస్కె లవిడల్ బెయ్ తాజ్యలిక్ యేడుంగ్ మూరంగ్ బహ్రి వాసి, హిర్వల్ జాడి మేయ్సెర్ మత్తంగ్.
\v 3 అని అవెన్ పెజెయ్ బకలిక్ యేడుంగ్ మూరంగ్ నయ్లు లవిడల్ బహ్రి వాసి, బెయ్ తాజ్యలిక్ మూరన్ కరుమ్ నిల్తంగ్.
\v 4 తె బకలిక్ యేడుంగ్ మూరంగ్ బెయ్ తాజ్యలిక్ యేడుంగ్ మూరన్ మింగ్తంగ్. అస్కెన్ పరొ రాజన్ చేవ్ వాత.
\p
\v 5 బతి జులుక్ ఆత పెజె ఉండె నరుమ్తొర్. అస్కె వోన్ ఉండె ఉంది కల దిస్త. అద్ కలతగ దాననె నించి మన్వలిక్ యేడుంగ్ సెన్క్ ఉందియ్ డేటెతగ బెర్‌స్వల్ సూడ్తొర్.
\v 6 అద్ ఆత పెజె ఉండె యేడుంగ్ కొడ్కెల సెన్క్ మియ్వల్ వోర్ సూడ్తొర్. బతి అవ్ సెన్క్ కొడ్కెల మత్త కాడ్కి, కాస్త వడిదె కిడ్డ-మొడ్డ వత్తంగ్.
\v 7 అస్కె అవ్ వత్తంగ్ కొడ్కెల సెన్క్, దాననె నించి మన్వలిక్ సెన్కున్ మింగ్తంగ్. అద్ గట్కతె పరొ రాజన్ చేవ్ వాసి, అద్ కల ఆంద్ ఇంజెర్ కరి కీతొర్.
\p
\v 8 సక్రె తేత్త పెజె, వోన మన్ పూరొ కలనె తిరిసెర్ మత్త. ఉండె అవెన అర్తమ్ కరె మాయ్వ సొంజి, గుల్ ఆతొర్. అదెన్ సాటి వోర్ ఈజిప్ట్‌నగటుర్ సగున్ సూడ్వలిర్‌కున్ అని బుది-గియన్ వాలిర్కున్ కేయుసి, అవ్ కలంగ్ వెహ్చి, అవెన అర్తమ్ పూసి కీతొర్. బతి బోరె అవెన అర్తమ్ వెహ పర్మకి.
\s సేవ్కల్ పరొన్ తోడొ యోసెప్న గొస్టి వెహ్వల్
\p
\v 9 అస్కె ఆంగుర్క్‌న రసత కోజ అందుస్వల్ సేవ్కన్ యోసెప్న గొస్టి హేతు వాత. తె పరొన్ సంగ ఇహిన్ వెహ్తొర్: “అయ్యొ! నీకున్ ఉంది గొస్టి వెహ్వల్ మరుంగ్తొన్. ఇంకె నావ తపున్ కరి కీతొన్.
\v 10 అద్ బతల్ ఇత్తెకె, నిమె నా పొరొ అని ఉండె వొరొర్ సేవ్కన్ పొరొ సోంగున్ వాసి, తప్ కీతుర్కున్ సిక్స వాట్సి, ఇర్వల్ టానెతగ \f * \fr 41:10 \fq టానెతగ \ft ఇద్ టానె రాజ్ మహల్తున్ కేప్వలిరొర్ అదికారిన రోతున్ లాగ్సి మత్త.\f*మాకున్ వాటుసీతి.
\v 11 మమొట్ ఇవిర్తె ఉందియ్ నర్క దుస్రొ దుస్రొక్ అర్తమ్ వాలెక్ కలంగ్ కంజ్క్‌తొమ్.
\v 12 అగ రాజ మహల్తున్ కేప్వలిరొర్ అదికారినొర్ సేవ్కల్ హెబ్రి జాతితొర్ డియొర్ కాండి మత్తొర్. వోన్ సంగ మావంగ్ కలంగ్ వెహ్త పెజె, అవెన అర్తమ్ మాకున్ వెహ్తొర్.
\v 13 వోర్ మాకున్ వెహ్త తీర్ జర్గ్‌త. నా నవ్కరి నాక్ మల్సి వాత. అని సారింగ్ బొడ్స్‌వన్ జవ్కుసి, వోన మేందొడున్ మరతగ దింగ్-దొంగ్ కియుస్తిట్” ఇంజెర్ వెహ్తొర్.
\s కలనంగ్ అర్తమ్ వెహన్ సాటి యోసెపున్ కేయుస్వల్
\p
\v 14 అద్ కేంచి పరొ రాజల్ యోసెపున్ టానెతల్ కేయుస్తొర్. వోర్ తల అని దాడి కొర్యుసి, యేర్ తుంగ్సి, చొకొట్నంగ్ కప్డింగ్ కెర్సి పరొనగ వాతొర్.
\v 15 తె పరొ రాజల్ యోసెపున్ తోడొ, “నన ఉంది కల కంజ్క్‌తొన్. తాన అర్తమ్ బోరె వెహ పర్మకి. నిమె కలంగ్ కేంచి, అవెన అర్తమ్ వెహ పరంతి ఇంజి నన కేంజ్తొన్” ఇంజెర్ వెహ్తొర్.
\p
\v 16 తె యోసెప్ పరొన్ సంగ, “నా తర్సొ ఆయ పరొ బతి, బగవంతలె నీకున్ బరొబర్ జవబ్ సీంతొర్” ఇంజెర్ వెహ్తొర్.
\v 17 ఇద్ కేంచి పరొ వోన్ సంగ, “నన మొదొడ కలతగ నయ్లు లవిడ డర్డితగ నిల్సి మత్తొన్.
\v 18 తె బెయ్ తాజ్యలిక్ యేడుంగ్ మూరంగ్ లవిడల్ బహ్రి వాసి, జాడి మేయ్సెర్ మత్తంగ్.
\v 19 అవెన్ పెజెయెన్ బకలిక్ రూపున్ చొకొట్ సెలెంగ్ అవ్ యేడుంగ్ మూరంగ్ లవిడల్ బహ్రి వాతంగ్. ఆతంగ్ మూరన్ పూరొ ఈజిప్ట్ దేస్నగ నన బస్కెన్ సూడ్మకి.
\v 20 బకలిక్ మూరంగ్ అవ్ తాజ్యలిక్ యేడుంగ్ మూరన్ మింగ్తంగ్.
\v 21 మొదొల్ బహన్తె బకలిక్ మత్తంగొ, అవెన్ మింగ్త పెజె గిర్ అహ్నె మత్తంగ్. అస్కెన్ నాకున్ జల్నె చేవ్ వాత.
\v 22 అద్ ఆత పెజె ఉండె నరుమ్తొన్. అస్కె నాకున్ ఉండె ఉంది కల దిస్త. అద్ కలతగ దాననె నించి మన్వలిక్ యేడుంగ్ సెన్క్ ఉందియ్ డేటెతగ బెర్‌స్వల్ సూడ్తొన్. అవ్ సెన్క్ చొకొట్ బరె మాసి మత్తంగ్.
\v 23 అవెన్ పెజెయ్ ఉండె యేడుంగ్ సెన్క్ మియ్తంగ్. ఇవ్ కొడ్కెల సెన్క్ కాస్త వడిదె కిడ్డ-మొడ్డ వత్తంగ్.
\v 24 ఇవ్ కొడ్కెల సెన్క్, అవ్ దాననె నింతంగ్ సెన్కున్ మింగ్తంగ్. ఇవ్ రండ్ కలన బావ్ సగున్ సూడ్వలిర్‌కున్ అని బుది-గియన్ వాలిర్కున్ పూసి కీతొన్. బతి బోరె అవెన అర్తమ్ వెహ పర్మకి” ఇంజెర్ ఇత్తొర్.
\s కలన బావ్ యోసెప్ వెహ్వల్
\p
\v 25 అస్కె యోసెప్, “ఇవ్ రండుతె కలన అర్తమ్ ఉందియ్. బగవంతల్ మునె జర్గుస్‌వడున్ బారెతె నీ సంగ వెహ్చెర్ మంతొర్.
\v 26 యేడుంగ్ తాజ్యలిక్ మూరన అని యేడుంగ్ నింద్తంగ్ సెన్క్ ఇవ్ రండునతె ఉందియ్ అర్తమ్. అద్ బతల్ ఇత్తెకె చొకొట్నంగ్ యేడుంగ్ సాల్క్.
\v 27 అని అవెన్ పెజెయ్ పెసితంగ్, బకలిక్ యేడుంగ్ మూరంగ్ అని వత్తంగ్ యేడుంగ్ కొడ్కెల సెన్క్ ఇవ్ రండునతె ఉందియ్ అర్తమ్. అద్ బతల్ ఇత్తెకె కరబ్నంగ్ యేడుంగ్ సాల్క్.
\p
\v 28 నన ఇంకె వెహ్త తీరె, బగవంతల్ మునె జర్గుస్‌వడున్ బారెతె నీకున్ తొహ్తొర్.
\v 29 ఈజిప్ట్ దేసెమ్ పూరొ ముక్తరి పంట పండ్వలిక్ యేడుంగ్ సాల్క్ వాంతంగ్.
\v 30-31 అవెన్ పెజెయ్, కరుదంగ్ యేడుంగ్ సాల్క్ వాంతంగ్. అస్కె ఈజిప్ట్ దేస్నెగ పంట పండొ. అద్ కరు దేసున్ నాసెడమ్ కీంత. తాన్ హిందల్ ముక్తరి పండ్త పంటతున్ గిర్ మరుంగ్సి దానిర్. బారితెకె అద్ కరు వెలె కటింత మందంత.
\v 32 ఇద్ కార్య బగవంతల్ నిర్నయ్ కీత ఆంద్. వోర్ ఇత్త తీర్ తప్వక్ వెయ్నె జర్గుసంతొర్. ఇదెన్ బారెతె నీకున్ రండ్ కలన రూప్నె తొహ్తొర్.
\p
\v 33 అదెన్ సాటి రాజ, నిమె బతల్ కియన ఇన్వల్ నీకున్ వెహంతొన్. బుది-గియన్ వాలె వొరొర్ మాయ్నన్ మహ్క్‌సి, పూరొ ఈజిప్ట్ దేసున్ పొరొ నేమి కీమ్.
\v 34 ఈజిప్ట్ దేస్న పర్జతల్ అవ్ ముక్తరి పంట పండ్వలిక్ యేడుంగ్ సాల్క్‌నగ పండ్త పంటతల్ సియునల్ ఉంది ఈస మీరి కియ్లె, వోన్ బూడ్ ఉండె చుడుక్ అదికారిర్కున్ నేమి కీమ్.
\v 35 వూర్ అదికారిర్ నీవ అదికార్దె అవ్ ముక్తరి పంట పండ్వలిక్ యేడుంగ్ సాల్క్‌నగ పండ్త పంటతున్ మీరి కీసి, నగుక్నగ మన్వలిక్ నీవంగ్ గోదమ్క్‌నగ ఇరన.
\v 36 అద్ రాసి వాయ్వలిక్ యేడుంగ్ సాల్క్‌న కరుదె ఈజిప్ట్ దేస్ పూరొ నాసెడమ్ ఆయ్వక్‌నె కామి సీంత” ఇంజెర్ వెహ్తొర్.
\s యోసెప్ ఈజిప్ట్‌నొర్ అదికారి ఆయ్వల్
\p
\v 37 పరొ అని వోనుర్ అదికారిర్ ఇద్ వెలె చొకొట్న సోంచ్ ఆంద్ ఇంజెర్ వొప్తెర్.
\v 38 అస్కె పరొ వూర్ సంగ, “వేన్ దాత్ బగవంతన ఆత్మ వాలె మాయ్నల్ బోరె మాకున్ పుటనుర్ కి?” ఇంజెర్ ఇత్తొర్.
\v 39 అని యోసెపున్ సంగ, “బగవంతల్ ఇద్ సమ్దొతున్ నీకున్ వెహ్తొర్. నీకున్ మన్వల్ బుది-గియన్ ఉండె బోనె సెలె.
\v 40 నావ రాజ్నగ సమ్దిర్‌గటల్ ముకె అదికారిని ఇంజెర్ నీకున్ నేమి కీంతొన్. నా పర్జ సమ్దిర్ నిమె వెహ్తప్ కేంజంతెర్. పూరొ దేస్నగ సిరిప్ నన వొరొనయ్ నీకున్ తెర్ డగున ఆసి మందంతొన్” ఇంజెర్ పరొ వెహ్తొర్.
\p
\v 41 అని వోర్, “నీకున్ ఇంకె, నన ఈజిప్ట్ దేస్న సమ్దిత్ పొరొ అదికార్ సీసెర్ మంతొన్” ఇంజెర్ యోసెపున్ వెహ్తొర్.
\v 42 అహన్ వెహ్చి, పరొ రాజల్ కెయ్దగ మత్త తన్వ మోర్ వాలె ముద్ద తెండ్సి, యోసెప్న కెయ్దె కెరుసీతొర్. అని పూనంగ్ కప్డింగ్ పోండుసియుసి, వోన గోటితగ సోనెత హార్ వాట్తొర్.
\v 43 అస్కె పరొ తన్వ రెండవ రత్నగ వోన్ ఉపుస్తొర్. అద్ రత్ సొంజెర్ మనెకె, వోన్ మునె పర్జ, “దండొస్ దొసి, కాల్ కరట్!” ఇంజెర్ కిలిసెర్ మత్తెర్. ఇహిన్ ఈజిప్ట్ దేస్న సమ్దిత్ పొరొ యోసెపున్ అదికార్ సీతొర్.
\v 44 అని యోసెపున్ తోడొ, “నన రాజల్ ఆసి మందంతొన్. బతి నీవ హుకుమ్ సెల్వ, ఈజిప్ట్ దేస్నుర్ బోరె ఆయి బతయ్ కియుర్” ఇంజెర్ ఇత్తొర్.
\p
\v 45 అని పరొ రాజల్ యోసెపున్, “జపెనత్-పనెహు” ఇంజెర్ ఈజిప్ట్‌న పొరొల్ దొస్తొర్. అద్ ఆత పెజె, వోను\f * \fr 41:45 \fq వోను \ft ఇద్ నగుడున్ హిలియపోలిస్ గిర్ ఇంతెర్.\f* ఇన్వల్ నగుడొర్ కటొడల్ పోతిపెరన మియడ్ ఆసెనతున్ సంగ వోనంగ్ మర్మింగ్ కీతొర్. తె యోసెప్ ఈజిప్ట్ దేసెమున్ తాకుస్వల్ అదికారి ఆతొర్.
\p
\v 46 ఈజిప్ట్‌నొర్ పరొ రాజన సేవ కియ్వల్ సురు కీతొర్ అస్కె, యోసెప్న వహి తీస (30) సాల్క్ మత్త. యోసెప్ రాజనగటల్ బహ్రి సొంజి, ఈజిప్ట్ దేస్ పూరొ వెలితొర్.
\s పంటత రాసి మీరి కియ్వల్
\p
\v 47 మొదొడంగ్ యేడుంగ్ సాల్క్‌నగ దేసెమ్ పూరొ గిర్ ముక్తరి పంట పండ్త.
\v 48 ఈజిప్ట్ దేసున్ రొపొ అవ్ సాల్క్‌నగ పండ్త పంటతున్, బద్ నగుడున్ సిర్ముట్ పొలమ్క్‌నగ పంట మత్తయొ, అదె నగుడె మీరి కీసి గోదమ్నగ ఇరుస్తొర్.
\v 49 యోసెప్ వెలె పంటత రాసి మీరి కీతొర్. అద్ కరలెన్ సమ్దుర్‌త ఉస్కెత్ దాత్ బెయ్ వెలె మత్త కాడ్కి, ఆక్రిత్ వూర్ కహ్వక్‌నె అహ్నె సుటి కీతెర్.
\p
\v 50 కరుదంగ్ సాల్క్ వాయ్వక్ మొదొలె యోసెప్న బాయ్కొ వోను ఇన్వల్ నగుడొర్ కటొడల్ పోతిపెర్త మియడ్ ఆసెనత్ ఇవిర్ మర్కున్ జల్మ సీత.
\v 51 తె యోసెప్ మొదొల్ జల్మ ఆతొన్, “మనసె”\f * \fr 41:51 \fq మనసె \ft ఇత్తెకె మరుంగ్సి సొన్వల్.\f* ఇంజెర్ పొరొల్ దొస్తొర్. బారితెకె “బగవంతల్ నావ సమ్దొ కస్టమున్ అని నా బాబొన రోతుర్కున్ మరుంగ్నల్ కీతొర్” ఇంజెర్ ఇత్తొర్.
\v 52 పెజెయ్ జల్మ ఆతొర్ మరిన్ “యెప్రాయిమ్\f * \fr 41:52 \fq యెప్రాయిమ్ \ft ఇత్తెకె చొకొట్ ఆయ్వల్.\f*” ఇంజెర్ పొరొల్ దొస్తొర్. బారితెకె “నన కస్టమ్ బోగె మాత దేసెమ్నె బగవంతల్ నాకున్ సుద్రి కీతొర్” ఇంజెర్ ఇత్తొర్.
\s కరుదంగ్ సాల్క్ సురు ఆయ్వల్
\p
\v 53 ఈజిప్ట్ దేస్నె ముక్తరి పంట పండ్వలిక్ యేడుంగ్ సాల్క్ మార్తంగ్.
\v 54 యోసెప్ వెహ్త తీర్ కరుదంగ్ యేడుంగ్ సాల్క్ సురు ఆతంగ్. సమ్ది దేస్క్‌నగ కరు అర్త. బతి ఈజిప్ట్ దేస్నగ చందిత రాసి మత్త.
\v 55 ఈజిప్ట్ దేస్నగ హర్ జాగతె కరు పగ్రె మాత అస్కె, పర్జ చందిత్ సాటి రాజన్ పూసి కీతెర్. తె పరొ వూర్ సమ్దిర్‌కున్, “మిరట్ యోసెప్నగ సొంట్ అని వోర్ వెహ్త తీర్ కీమ్ట్” ఇంజెర్ ఇత్తొర్.
\v 56 ఈజిప్ట్ దేస్నగ కరు అదిక్ మత్త కాడ్కి, యోసెప్ సమ్దొ గోదమ్కున్ తెర్యుసి, ఈజిప్ట్‌నుర్ సాటి చందిత రాసి వొముస్తొర్.
\v 57 అని దుస్రొక్ దేస్క్‌నగ గిర్ కరు అదిక్ మత్త కాడ్కి, అవ్ దేస్క్‌నెర్ చందిత రాసి యేత్లె, ఈజిప్ట్‌నగ మన్వల్ యోసెప్నగ వాతెర్.
\c 42
\s యోసెప్నంగ్ కలంగ్ కరల్ ఆయ్వల్
\p
\v 1 ఈజిప్ట్ దేస్నగ చందిత రాసి మంత ఇంజెర్ యాకొబ్ కరి కీసి, తన్వుర్ మర్కున్ సంగ, “బతయ్ కియ్వక్‌నె బారి దబ్ మంతిట్?” ఇంజెర్ ఇత్తొర్.
\v 2 అని, “ఈజిప్ట్‌నగ చందిత రాసి మంత ఇంజెర్ నన కేంజ్తొన్. అదెన్ సాటి మరట్ సాయ్వక్ పిసి మందన్ సాటి మిరట్ అగ సొంజి, చంది యేచ్చి తరట్” ఇంజెర్ వెహ్తొర్.
\v 3 తె, యోసెప్నెర్ దహ జన్క్ తాదలిర్ ఈజిప్ట్‌నగ చంది యేత్లె, సొత్తెర్.
\v 4 బతి యాకొబ్ యోసెప్నొర్ తముర్ బెన్యమీన్‌తున్ వోనుర్ తాదలిర్ సంగ రొహ్మకి. బారితెకె, “వోన్ బతయ్ ఆయర్” ఇంజెర్ ఇత్తొర్.
\p
\v 5 అద్ కరు అర్సి మత్త కాడ్కి, చంది యేత్లె, కనాన్ దేస్నుర్ సంగ యాకొబ్నుర్ మర్క్ గిర్ అగ వాతెర్.
\v 6 అద్ వకత్నె యోసెప్ అద్ సమ్దొ దేసున్ పొరొ అదికారి ఆసి మత్తొర్. వోరె వాతుర్ వూర్ సమ్దిర్‌కున్ చందిత రాసి వొముసెర్ మత్తొర్. తె వోనుర్ తాదలిర్ గిర్ వోన్గ వాసి, గప్నె అర్సి, కాల్ కర్తెర్.
\v 7 యోసెప్ తన్వుర్ తాదలిర్కున్ వొడ్కి కీసి గిర్, “మిరట్ బగటల్ వాతిట్?” ఇంజెర్ దుస్రుర్ దాత్ వూర్కున్ పూసి కీతొర్. తె వూర్, “సాబ్! చందిత రాసి యేత్లె, కనాన్ దేస్నల్ వాతొమ్” ఇంజెర్ వెహ్తెర్.
\v 8 అద్ గట్కతె యోసెప్ తన్వుర్ తాదలిర్కున్ వొడ్కె మాతొర్. బతి వూర్ వోన్ వొడ్కె మాయ్మకి.
\s యోసెప్ తాదలిర్కున్ పసి కియ్వలిర్ ఆందిర్ ఇన్వల్
\p
\v 9 వూర్ బారెతె కంజ్క్‌త కలతున్ యోసెప్ హేతు కీసి, “మిరట్ పసి కియ్వలిర్ ఆందిట్. ఇద్ దేస్నగ బగ బతల్ మంత ఇన్వల్ సమచార్ వోయ్లె, వాతిట్” ఇంజెర్ ఇత్తొర్.
\v 10 తె వూర్, “సెలె, సాబ్! నీ సేవ్కలిర్ ఆందుమ్. మమొట్ చందిత రాసి యేత్లెనె వాతొమ్.
\v 11 మమొట్ సమ్దిర్ వొరొరె బాబొనుర్ మర్క్ ఆందుమ్. అని రీతితె తాక్వలిర్ ఆందుమ్ బతి పసి కియ్వలిర్ ఆయొమ్” ఇంజెర్ వెహ్తెర్.
\v 12 తెర్ వోర్, “సెలె-సెలె మిరట్ ఇద్ దేస్నగ బగ బతల్ మంతయొ ఇంజెర్ కరి కియ్లెనె, వాతిట్” ఇంజెర్ ఇత్తొర్.
\v 13 తె వూర్, “నీ సేవ్కలిర్ ఆందుమ్. మమొట్ బార జన్క్ తాదల్-తముర్, కనాన్ దేస్నొర్ వొరొరె బాబొనుర్ మర్క్ ఆందుమ్. మా సేవ్టతొర్ తముర్ నేండ్ బాబొనగ మంతొర్. ఉండె వొరొర్ సెలొర్” ఇంజెర్ వెహ్తెర్.
\v 14 తె యోసెప్ “అహా! మిరట్ పసి కియ్వలిర్ ఆందిట్ ఇత్త గొస్టి కరలె ఆంద్.
\v 15 మీవ గొస్టితున్ పియ్సి, మిరట్ బాతుర్ ఇన్వల్ కరె మాసెర్ మంత. పరొ రాజన్ పొరొ వొట్ వాట్సి, వెహ్చెర్ మంతొన్. మీ సేవ్టతొర్ తముర్ ఇగె వానల్ వేరి, మిరట్ ఇగెటల్ సొంద పర్విట్.
\v 16 మీవొర్ తమున్ తర్లె, మిహ్గటల్ వొరొన్ రొహట్. మీ తమున్ పియ్సి వానల్ వేరి, ఇగె మీకున్ టానెతగన్ ఇరంతొన్. అస్కె మిరట్ వోన్ తర్వెకె దాకిట్తె, మిరట్ కరలెన్ పసి కియ్వలిర్ ఆందిట్ ఇన్వల్ నాకున్ కరె మాంత” ఇంజెర్ వెహ్తొర్.
\v 17 అని వూర్కున్ మూంద్ రోజ్క్ టానెతగ ఇర్తొర్.
\p
\v 18 మూంద్ రోజ్క్ ఆత పెజె వూర్గ వాసి, “నన బగవంతన్ వెరివన ఆత కాడ్కి, మీవ జీవ దకుసియ్లె, మీకున్ ఉంది మోక సీంతొన్” ఇంజెర్ యోసెప్ ఇత్తొర్.
\v 19 “మిరట్ కరల్ రీతి పియ్సి తాక్వలిర్ మంద్కిట్‌తె, మిహ్గటల్ వొరొర్ ఇద్ టానెతగ మంద లాగర్. మీ కుటుంబతుర్ కరుదె మత్త కాడ్కి, మెయ్తుర్ చందిత రాసి వోసి,
\v 20 మీ తమున్ నహ్గ తప్వక్ తరట్. మిరట్ తత్త పెజె, నాకున్ వెహ్త అద్ గొస్టి కరల్ ఇంజెర్ వొపంతొన్. అస్కెన్ మీవ జీవ దకంత” ఇంజెర్ ఇత్తొర్. తె వూర్ యోసెప్ వెహ్త తీర్ కియ్లె, వొప్తెర్.
\p
\v 21 అస్కె హెబ్రి బాసతె తమ్వ తమ, “చుడుర్ తమున్ కీత పాపున్ హిందలె మరట్ ఇద్ సిక్స బోగె మాసెర్ మంతట్. వోర్ మాకున్ జుల్మ కీతొర్ బతి, వోన దుక్సత్ మరట్ పటి కియ్మకి. అదెన్ సాటి ఇద్ దుక్స మాకున్ వాత” ఇంజెర్ ఇత్తెర్.
\v 22 అస్కె రూబెన్, “మా చుడుర్ తమున్ బతయ్ కియ్మట్ ఇత్తొన్ బతి, మిరట్ కేంజ్మకి. అద్ పాప్ కీత కాడ్కి, ఇంకె మరట్ తాన సిక్స బోగె మాసెర్ మంతట్” ఇంజెర్ వెహ్తొర్.
\v 23 యోసెప్ వూర్ సంగ వడ్కన్ సాటి హెబ్రి బాస వాయ్వన్ నడ్డుమ్ ఇర్తొర్. అదెన్ సాటి యోసెపున్ హెబ్రి బాస వాయొ ఇంజెర్ వూర్ సమ్జె మాతెర్. బతి వూర్ వడ్క్‌త సమ్దొ వోన్ అర్తమ్ ఆత.
\v 24 తె యోసెప్ వూర్గటల్ లంగ్ సొంజి, ఆడ్తొర్. అని మల్సి వాసి, వూర్ సంగ వడ్క్‌తొర్. వూర్గటల్ సిమియొన్తున్ ఆచ్‌చి, వూర్ మునెన్ వోన్ దొహ్చి ఇర్తొర్.
\s యోసెప్నుర్ తాదలిర్ కనాన్ మల్సి సొన్వల్
\p
\v 25 అద్ ఆత పెజె యోసెప్ తన్వుర్ సేవ్కలిర్‌కున్ కేయ్సి, “బోనంగ్ వొహ్క్ పోతెనగ చందిత రాసి నిహ్చి, అదెన్ పొరొ వూర్ తత్తంగ్ కొతంగ్ గిర్ ఇరట్. అని వూర్ నడ్డుమ్ సర్దె తిన్లె, నెహ్లిత ఇంతజమ్ కీమ్ట్” ఇంజెర్ హుకుమ్ సీతొర్. ఇవ్ సమ్దొ వూర్ సేవ్కలిర్ యోసెప్నెర్ తాదలిర్ సాటి కీతెర్.
\p
\v 26 తె వూర్ తాదలిర్ యేత్త చందిత రాసి గాదిన్ పొరొ ఇర్సి, అగటల్ పెసితెర్.
\v 27 వూర్ అహన్ సొంజెర్ ఉంది జాగ నిద్ర కియ్లె ఆగ్తెర్. అస్కె వూర్గటల్ వొరొర్ గాదిత్ తిహ్లె, పోతెత్ రెహ్నెకెతె, రొపొ కొతన చంచి దిస్త.
\v 28 అస్కె వోర్, “నా కొతంగ్ నాకున్ మల్సి సీతెర్” ఇంజెర్ గుల్ ఆతొర్. అని, “ఇచుల! పోతెత్ రొపొ కొతన చంచి మంత” ఇంజెర్ తన్వుర్ తాదలిర్కున్ వెహ్తొర్. తె అద్ కేంచి వూర్ దడ్కి తిత్తెర్. అని, “బగవంతల్ మాకునె ఇహిన్ బారి కీసెర్ మందనుర్?” ఇంజెర్ తమ్వ తమ వడ్క్‌తెర్.
\s జర్గ్‌తతున్ బారెతె బాబొన్ వెహ్వల్
\p
\v 29 వూర్ కనాన్ దేస్నె మన్వల్ తమ్వొర్ బాబొన్గ సొంజి, తమ్వకున్ జర్గ్‌తతున్ బారెతె ఇహిన్ వెహ్తెర్:
\v 30 “అద్ ఈజిప్ట్ దేస్నొర్ అదికారి సోంగ్నె మా సంగ, ‘మిరట్ పసి కియ్వలిర్ ఆందిట్. ఇద్ దేస్నగ బగ బతల్ మంత ఇన్వల్ సమచార్ వోయ్లె వాతిట్’ ఇంజెర్ ఇత్తొర్.
\v 31 అస్కె, ‘మమొట్ రీతితె తాక్వలిర్ ఆందుమ్. పసి కియ్వలిర్ ఆయొమ్.
\v 32 మమొట్ సమ్దిర్ బార జన్క్ తాదల్-తముక్. మమొట్ సమ్దిర్ వొరొరె బాబొనుర్ మర్క్ ఆందుమ్. మహ్గటల్ వొరొర్ సెలొర్. మా సేవ్టతొర్ తముర్ కనాన్ దేస్నె మా బాబొన్ సంగ మంతొర్’ ఇంజెర్ వోన్ సంగ వెహ్తొమ్.
\v 33 తె ఇద్ కేంచి, వోర్ అదికారి మాకున్ సూడ్సి, ‘మిరట్ రీతితె తాక్వలిర్ ఇంజెర్ కరి కియ్లె, మిహ్గటల్ వొరొన్ నహ్గ ఇరట్. అని మీ చంది వోసి,
\v 34 వోర్ సేవ్టతొర్ వాలెన్ నహ్గ పియ్సి వరట్. అస్కె మిరట్ రీతితె తాక్వలిరె బతి, పసి కియ్వలిర్ ఆయ్విట్ ఇంజెర్ కరి కీసి, మీ తమున్ మిహ్గ హవ్లి కీంతొన్. అద్ ఆత పెజె మిరట్ ఇద్ దేస్నగ మంజి, బేపరి కియ వచొ’ ఇంజి వెహ్తొర్” ఇంజెర్ ఇత్తెర్.
\p
\v 35 వూర్ తమ్వంగ్ దాననంగ్ పోతెన్ వెడినెకె, బోనంగ్ వొహ్క్ కానెత రాసి యేత్లె, వోతంగ్ కొత్తనంగ్ చంచింగ్ దిస్తంగ్. వూర్ అని వూరొర్ బాబొ కొతంగ్ సూడ్సి వెరితెర్.
\v 36 అస్కె బాబొ యాకొబ్ వూర్ సంగ, “నాకున్ బెయ్ దుక్స తచ్చెర్ మంతిట్. యోసెప్ సెలొర్. సిమియొను సెలొర్. అని ఇంకె మిరట్ సేవ్టతొర్ తముర్ బెన్యమీన్‌తున్ గిర్ వోంతొమ్ ఇంతిట్. ఇహిన్ బారి నాకున్ సంతాన్ సెల్వక్‌నె కీసెర్ మంతిట్?” ఇంజెర్ రాంగి సీతొర్.
\v 37 తె అద్ కేంచి రూబెన్, “నన ఉంది మోక సేవ్టతొర్ తముర్ బెన్యమీన్‌తున్ నిహ్గ తర్వెకె దాకతె, నావుర్ ఇవిర్ మర్క్‌న పరన్ తెండ వచొ. వోన్ నా సంగ రొహ. మల్సి వోన్ నిహ్గ తరంతొన్” ఇంజెర్ బాబొన్ సంగ వెహ్తొర్.
\v 38 బతి బాబొ, “నా మరిన్ మీ సంగ రొహొన్ ఇత్తెకె రొహొన్. వోనొర్ దాదల్ సాతొర్. వేర్ వొరొరె పిసి మంతొర్. నన పిడ్స్‌తంగ్ కెల్క్‌నొర్ బుడియన ఆందున్. మిరట్ సొన్వల్ సర్దగ వోన్ బతయ్ ఆయర్తె, అద్ దుక్సత కబుర్ కేంచి, నావ పరన్ దాంత” ఇంజెర్ మర్కున్ వెహ్తొర్.
\c 43
\s బెన్యమీన్‌తున్ సారి కియ్లె యాకొబ్ వొప్వల్
\p
\v 1 అద్ కనాన్ దేస్నగ బెయ్ కరు అర్సి మత్త.
\v 2 తె వూర్ ఈజిప్ట్‌నల్ తిన్లె తత్త చందిత రాసి మార్త. అస్కె బాబొ మర్కున్ సంగ, “మిరట్ ఉండె సొంజి, మా సాటి ఇచుర్ చందిత రాసి యేచ్చి తరట్” ఇంజెర్ వెహ్తొర్.
\p
\v 3 తె యూదల్ కేంచి, “వోర్ మాయ్నల్ ‘మీ తమున్ మీ సంగ తరబీగర్ నా మొకొమ్ సూడ్మట్’ ఇంజెర్ డటి కీతొర్.
\v 4 ఉంది మోక నిమె మా తమున్ మా సంగ రొహ్కితె, మమొట్ సొంజి, సమ్దిర్ సాటి చంది యేచ్చి తరంతొమ్.
\v 5 నిమె వోన్ రొహ్వెకె దాకితె, మమొట్ సొన్నొమ్. బారితెకె వోర్ మాయ్నల్, ‘మీ తమున్ మీ సంగ తరబీగర్ నా మొకొమ్ సూడ్మట్’ ఇంజి ఇత్తొర్” ఇంజెర్ బాబొన్ వెహ్తొర్.
\p
\v 6 తె అద్ కేంచి బాబొ, “‘మాకున్ ఉండె వొరొర్ తముర్ మంతొర్’ ఇంజెర్ వోన్ సంగ బారి వెహ్చి, నాకున్ ఇచొర్ దుక్స వాయుసీతిట్?” ఇంజెర్ ఇత్తొర్.
\v 7 తె వూర్, “వోర్ మాయ్నల్, ‘మీ బాబొ ఉండె గిర్ పిసిన్ మంతొర్ కి? మీకున్ ఉండె వొరొర్ తముర్ మంతొర్ కి?’ ఇంజి మా బారెతె, మా కుటుంబతున్ బారెతె కరల్-కరల్ వెహట్ ఇంజెర్ పూసి కీతొర్. తె వోర్ పూసి కీతతున్ మమొట్ జవబ్ సీతొమ్. మీ తమున్ ఇగె పియ్సి, వరట్ ఇందనుర్ ఇంజెర్ మాక్ బతల్ వొడ్కి?” ఇంజెర్ బాబొన్ వెహ్తెర్.
\p
\v 8 అస్కె యూదల్ తన్వొర్ బాబొ యాకొబున్ సంగ, “వోర్ బెన్యమీన్‌తున్ నా సంగ రొహ. మమొట్ సొంజి వాంతొమ్. అస్కెనె నిమె, మమొట్ అని మావుర్ మరి-మియడ్ సమ్దిర్ కరుసాయ్వక్‌నె పిసంతట్.
\v 9 నన సేవ్టతొర్ తమున్ చొకొట్ సూడంతొన్. వోన జిమ ననయ్ యేతంతొన్. వోన్ మల్సి నిహ్గ తచి, నిపుస్వెకె దాకతె, అద్ కసుర్ సానల్ వేరి, నా పొరొ మని.
\v 10 నిమె మాకున్ రొహ్మడ్ ఇత్తెకె ఇంకె వేరి, రండ్ జోకంగ్ సొంజి, మల్సి వాందుమ్” ఇంజెర్ వెహ్తొర్.
\p
\v 11 అస్కె బాబొ వూర్ సంగ, “మిరట్ ఇహిన్ కీమ్ట్: సోక్వల్ చీజ్, కాడల్ నియ్, చొకొట్ గాడి సియ్వలిక్ చీజ్క్, బాదమ్, పిస్త కాయనంగ్ యెంజెంగ్ అని ఇద్ దేస్నె పుట్వలిక్ ఇవ్ తీర్-తీర్దంగ్ బారితంగ్ చీజ్క్ వోర్ మాయ్నన్ కుసి-రజి కియ్లె, పియ్సి సొంట్.
\v 12 మీవంగ్ పోతెనగ కొతంగ్ ఇర్సి, వూర్ మరుంగ్సి సారి కీతెర్ బతలొ. అదెన్ సాటి ఇంకె మీ సంగ రండ్ ఈసంగ్ కొతంగ్ వోమ్టు.
\v 13 అని మీ తమున్ పియ్సి, వోన్గ సొంటు.
\v 14 వోర్ మాయ్నల్ బెన్యమీన్‌తున్ అని సిమియొన్తున్ తిరిసి మీ సంగ సారి కీనల్ వేరి, మీ పొరొ సర్వసక్తి వాలె బగవంతల్ దయ తొహిర్. బతి ఉంది మోక నన సంతాన్ సెల్వక్ మందన ఇందనుర్తె, అహ్నె మంద్క” ఇంజెర్ వూర్ సంగ ఇత్తొర్.
\p
\v 15 వూర్ సమ్దిర్ అవ్ చీజ్కున్, బోనంగ్ వొహ్క్ రండ్ ఈసంగ్ కొతంగ్ అని తమ్వ సంగ బెన్యమీన్‌తున్ పియ్సి, ఈజిప్ట్ దేస్నె సొంజి, యోసెపున్ మునె నిల్తెర్.
\s యోసెప్ తన్వుర్ తాదల్-తమున్ రోన్ కేయుస్వల్
\p
\v 16 తె యోసెప్ వూర్ సంగ మన్వల్ బెన్యమీన్‌తున్ సూడ్సి, తన్వ రోతొర్ కారొబారిన్ సంగ, “వీర్ సమ్దిర్‌కున్ రోన్ వోసి, వీర్ సాటి ఉంది బక్ర కొయ్సి జేవున్ అటుస. వీర్ సమ్దిర్ నా సంగ దుపరిత జేవున్ తిందనిర్” ఇంజెర్ ఇత్తొర్.
\v 17-18 వోర్ వెహ్తపె, కారొబారి వూర్కున్ యోసెప్న రోన్ వోసెర్ మత్తొర్. తె వూర్, “మొదొడ జోక మావంగ్ పోతెనగ, వూర్ ఇర్తంగ్ కొతన్ హిందల్ మాకున్ వోసెర్ మంతొర్. వోర్ మాకున్ గల్తితగ సాప్డి కీసి, మాకున్ దాసిర్ మోడి ఇర్లె అని మావంగ్ గాదిన్ మహ్గటల్ ఊమ్లె, సూడ్సెర్ మంతొర్” ఇంజెర్ వెరితెర్.
\v 19 అస్కె వూర్, యోసెప్నొర్ కారొబారిన్ సంగ రోతగ నేంగ్నెకె,
\v 20 “మమొట్ తప్తొమ్-చుక్తొమ్ మొదొల్ జోక మిహ్గ చందిత రాసి యేత్లెన్ వాతొమ్.
\v 21 అస్కె చందిత రాసి పియ్సి, ఇగెటల్ సొనెకె, నడ్డుమ్ సర్దె ఆరమ్ యేత్తొమ్. అద్ గట్కతె మావంగ్ పోతెంగ్ తెరిసి సూడ్తెకె, బోనంగ్ వొహ్క్ కొత్తనంగ్ చంచింగ్ పోతెనగ మత్తంగ్. అవెన్ ఇంకె పియ్సి వాతొమ్.
\v 22 అవ్ కొతంగ్ మా పోతెనగ బోర్ ఇర్తెరెయ్ టావ సెలె. బతి ఇంకె చందిత రాసి యేత్లె, దుస్రొక్ కొతంగ్ గిర్ తత్తొమ్” ఇంజెర్ వెహ్తెర్.
\p
\v 23 అద్ కేంచి వోర్, “వెరిమట్! అదెన్ బారెతె పరెసన్ ఆయ్మట్. మీవొర్ అని మీ బాబొనొర్ బగవంతలె మీ పోతెనగ అవ్ కొతంగ్ ఇర్సి మందనుర్. మొదొల్ జోకతంగ్ మీ కొతంగ్ నహ్గ యెవ్తంగ్” ఇంజెర్ ఇత్తొర్. అస్కె వోర్ సిమియొన్తున్ వూర్గ తత్తొర్.
\v 24 వోర్ కారొబారి వూర్కున్ యోసెప్న రోత్ రొపొ తచి, యేర్ సీతొర్. తె వూర్ సమ్దిర్ కాల్క్ నొర్తెర్. అస్కె వోర్ వూరంగ్ గాదిన్ చారొ వాటుస్తొర్.
\p
\v 25 వూర్ యోసెపున్ సంగ అగనె దుపరిత జేవున్ కియ్వల్ ఇంజెర్ కేంజ్త కాడ్కి, తమ తత్తంగ్ బారితంగ్ చీజ్క్ వోన్ సియ్లె, తయర్ కీతెర్.
\v 26 యోసెప్ రోన్ వాత పెజె తమ తత్తంగ్ చీజ్క్ సీసి, బొమితగ గప్నె అర్సి, కాల్ కర్తెర్.
\v 27 అస్కె వోర్ వూర చొకొట్-వాయుట్ పూసి కీసి, “మీ బాబొన్ బారెతె మొదొల్ వెహ్తిట్. వోర్ చొకొట్ మంతొర్ కి? ఉండె వోర్ పిసిన్ మంతొర్ కి?” ఇంజెర్ పూసి కీతొర్.
\v 28 తె వూర్, “నీ సేవ్కల్ ఆయ్వల్ మా బాబొ చొకొట్ మంతొర్. ఉండె పిసిన్ మంతొర్” ఇంజి ఉండె కాల్ కర్తెర్.
\s తముర్ బెన్యమీన్‌తున్ యోసెప్ సూడ్వల్
\p
\v 29 అస్కె వోర్ తల తహ్చి తన్వొర్ తోడొ పుడ్తొర్ తముర్ బెన్యమీన్‌తున్ సూడ్సి, “మీ తమున్ బారెతె మొదొల్ వెహ్తిట్. వోర్ వేరె ఆందుర్ కి?” ఇంజెర్ పూసి కీతొర్. అని వోన్, “చుడుని! బగవంతల్ నీ పొరొ పెర్మత-దయ తొహిర్” ఇంజెర్ ఇత్తొర్.
\v 30 అస్కె తన్వొర్ తమున్ పొరొ పెర్మ జాస్త ఆత కాడ్కి, తన్వ తన కాడెర్ ఆపుస పర్మకి. తె తన్వ కమ్రతగ సొంజి ఆడ్తొర్.
\v 31 అని వోర్ తన్వ తన దుక్సతున్ దాబి కీసి, మొకొమ్ నొర్తొర్.
\p అద్ ఆత పెజె, బహ్రి వాసి, “జేవున్ వహ్డి కీమ్ట్” ఇంజెర్ ఇత్తొర్.
\v 32 యోసెపున్, ఈజిప్ట్ వాలిర్కున్ అని వోనుర్ తాదలిర్కున్ అలగ్ అలగ్ మూంద్ టేబల్క్‌నగ జేవున్ వహ్డి కీతెర్. బారితెకె, ఈజిప్ట్‌నెర్ హెబ్రి జాతితెర్ సంగ తినెర్. అహన్ తిత్తెకె అస్ట్ బస్ట్ ఆతప్ సమ్జె మాంతెర్.
\v 33 మడనొర్ తాదనల్తె సేవ్టతొర్ తముర్ వేరి వొరొన్ బగ్ల వొరొర్ మనల్ యోసెప్ వూర్ సమ్దిర్‌కున్ ఉపుసీతొర్. అద్ సూడ్సి, వోనుర్ తముర్-తాదలిర్ సమ్దిర్ బెయ్ గుల్ ఆతెర్.
\v 34 యోసెప్ తన మునెన్ కానెతున్ పాకి కీసి, వూర్గ రొహ్తొర్. సమ్దిర్‌గటల్ బెన్యమీన్త ఈస సియుంగ్ ఈసంగ్ డగుర్ మత్త. అహన్ వూర్ సమ్దిర్ యోసెపున్ సంగ కుసితె జేవున్ తిత్తెర్-ఉట్టెర్.
\c 44
\s యోసెప్న పిలన్
\p
\v 1 యోసెప్ తన్వొర్ కారొబారిన్ సంగ, “వూరంగ్ పోతెంగ్ పియనచొర్ చందిత రాసి నిహ. అని బోనంగ్ వోన్ పోతెనగ కొతంగ్ గిర్ ఇర.
\v 2 సేవ్టతొన పోతెతగ గటి వాట్వడున్ కరుమ్ నావ కూరత కోజ అని వోర్ యేత్లె తత్తంగ్ కొతంగ్ ఇర” ఇంజెర్ ఇత్తొర్. తె యోసెప్ హుకుమ్ సీత తీర్, వోనొర్ కారొబారి కీతొర్.
\p
\v 3 ఉజ్డె మాత పెజె, వూర్కున్ అని వూర్ సంగ గాదిన్ సారి కీతొర్.
\v 4 వూర్ అద్ నగుడల్ వెలె లక్ సొన్వక్ మనెకెన్, యోసెప్ తన్వొర్ కారొబారిన్ కేయుసి, “వూర్గ సొంజి బేటె మాసి, ‘మమొట్ మీకున్ చొకొట్ సూడ్తొమ్. బతి మాకున్ బారి వాయుట్ కీతిట్?
\v 5 నా మాల్కల్ బతతె ఉంటొరొ, బతతె సగున్ సూడంతొరొ అద్ కోజతున్ మిరట్ కల్సి, బారి గల్తి కీతిట్?’ ఇంజెర్ వూర్కున్ పూసి కీమ్” ఇంజెర్ వెహ్తొర్.
\p
\v 6 వోర్ వూర్గ సొంజి, యోసెప్ వెహ్తప్ పూసి కీతొర్.\fig |CO00745B.TIF|col|||తాదలిర్గ కారొబారిన్ సారి కియ్వల్|44:6\fig*
\v 7 తె వూర్, “వోర్ సాబ్ ఇహిన్ బారి వడ్క్‌తొర్? ఈతల్ కలె దంద నీ సేవ్కలిర్ ఆయ్వల్ మమొట్ బస్కెన్ కియొమ్” ఇంజెర్ కారొబారిన్ వెహ్తెర్.
\v 8 ఇచుల! మొదొల్ జోక మా పోతెనగ పుడ్తంగ్ కూరతంగ్ కొతన్ మలుసి, కనాన్ దేస్నల్ తత్తొమ్. తె నీ మాల్కన రోతల్ మమొట్ సోనెయ్ ఆయి చాందియ్ ఆయి కల్కొమియ్?
\v 9 అద్ నీ సేవ్కలిర్ ఆయ్వల్ మహ్గ బోన్గన్ పుటర్‌తె, వోర్ సాయన అని మమొట్ సమ్దిర్ గిర్ మీ దాసిర్ ఆసి మంద్కొమ్” ఇంజెర్ ఇత్తెర్.
\v 10 అద్ కేంచి, “మిరట్ వెహ్త తీరె కీకిట్ మంజె. బోన్గతె అద్ కోజ పుటంతయొ వోరె నాకున్ దాసి ఆంతొర్. బతి మెయ్తుర్ సమ్దిర్ బే-కసుర్ వాలిర్ ఆంతెర్” ఇంజెర్ ఇత్తొర్.
\s బెన్యమీన్ గల్తితగ సాప్డె మాయ్వల్
\p
\v 11-12 అస్కె సమ్దిరె సప-సిప గాదినల్ పోతెంగ్ బూడ్ రెహ్చి, మడనొన పోతెతల్ మొదొల్ కీసి, సేవ్టతొన పోతె వేరి మహ్క్‌తెర్. తె అద్ కోజ బెన్యమీన్త పోతెతగ పుట్త.
\v 13 అస్కె వూర్ తమ్వంగ్ కప్డింగ్ దుక్సతె సరుసి, పోతెన్ గాదిన్ పొరొ వాట్సి, పెజె మల్సి నగుడె వాతెర్.
\p
\v 14 యూదల్ అని వోనుర్ తాదల్-తముక్ సమ్దిరె యోసెప్న రోన్ యెవ్తెర్. అస్కె యోసెప్ రోనె మత్త కాడ్కి, వోన్ మునె సొంజి, గప్నె బొమితగ అర్సి, కాల్ కర్తెర్.
\v 15 అస్కె యోసెప్, “మిరట్ బారి ఇహిన్ కీతిట్? నా దాత్నొర్ మాయ్నల్ సగున్ సూడ్సి కరి కీనుర్ ఇన్వల్ మీకున్ వొడ్కి సెలె బతల్?” ఇంజెర్ పూసి కీతొర్.
\v 16 తె యూదల్, “సాబ్! బహన్ ఇంజెర్ వెహ్కొమ్? బతల్ ఇంజెర్ వెహ్కొమ్? మమొట్ బే-కసుర్ వాలిర్ ఇంజెర్ బతల్ గవ తొహ్కొమ్? నీ సేవ్కలిర్ ఆయ్వలిర్ మమొట్ మొదొల్ కీత పాప్న కసుడ సిక్స, ఇంకె బగవంతల్ మాకున్ మలుస్తొర్. ఇచుల! అద్ కోజ బోన్గ పుడ్తయొ వోన్ బరొబర్ మమొట్ గిర్ నీకున్ దాసిర్ ఆంతొమ్” ఇంజెర్ ఇత్తొర్.
\v 17 తె యోసెప్, “సెలె సెలె! మీ సమ్దిర్‌కున్ సిక్స వాటొన్. బతి సిరిప్ బోన్గతె అద్ కోజ పుడ్తయొ, వోరె నాకున్ దాసి ఆనుర్. కడ్మతుర్ మీ బాబొనగ సాంతితె మల్సి సొంటు” ఇంజెర్ ఇత్తొర్.
\s బెన్యమీన్‌తున్ సాటి యూదల్ జుల్మ కియ్వల్
\p
\v 18 అస్కె యూదల్ కరుమ్ సొంజి, “సాబ్! నిమె పరొ రాజన్ బరొబర్ అదికార్ వాలెని ఆంది ఇంజెర్ టావ. దయ కీసి, నా పొరొ సోంగున్ వాయ్వక్‌నె నన కియ్వల్ వినంతి కేంజ.
\v 19 మమొట్ మొదొల్ వాతొమ్ అస్కె, సాబ్ నిమె, ‘మీకున్ బాబొయ్ ఆయి తముర్ ఆయి మంతొర్ బతల్?’ ఇంజెర్ మాకున్ పూసి కీతి.
\v 20 అదెన్ సాటి, మమొట్ నీ సంగ, ‘మాకున్ బాబొ మంతొర్. వోర్ వెడిల్ ఆతొర్. వోన వెడిల్ పాందె జల్మ ఆతొర్ వోర్ సేవ్టతొర్ మా తముర్ మంతొర్. వోర్ తమునొర్ కాస్ తాదల్ మార్తొర్. అదెన్ సాటి వోన్ బాబొ వెలె లాడ్ కీంతొర్’ ఇంజెర్ వెహ్తొమ్.
\v 21 అస్కె, ‘వోర్ తమున్ నహ్గ పియ్సి వరట్. నన వోన్ సూడ లాగర్’ ఇంజెర్ నిమె ఇత్తి.
\v 22 తె మమొట్, ‘వోర్ తముర్ బాబొన్ సుటి కీసి మంద పరొర్. ఉంది మోక వోర్ బాబొన్ టూటె మాతెకె, బాబొ పరన్ సుటి కీంతొర్’ ఇంజెర్ వెహ్తొమ్.
\v 23 బతి నిమె, ‘మీ తమున్ మీ సంగ తర్వెకె మిరట్ మర్ల నా మొకొమ్ సూడ్మట్’ ఇంజెర్ మాకున్ హుకుమ్ సీతి.
\v 24 అదెన్ సాటి నీ గొస్టితున్ మా బాబొనగ సొంజి వెహ్తొమ్.
\v 25 కహి రోజ్క్ ఆత పెజె, “మా బాబొ, ‘మిరట్ ఉందుంది జోక చంది యేచ్చి తరట్’ ఇంజెర్ ఇత్తొర్.
\v 26 బతి మమొట్, ‘అగ సొంద పరొమ్. మా సేవ్టతొర్ తమున్ మా సంగ రొహ్తెకెన్ దాంతొమ్. వోర్ తముర్ మా సంగ మత్తెకెన్ తప వోర్ మాయ్నన్ మునె నిల పరొమ్’ ఇంజెర్ వెహ్తొమ్.
\v 27 తె మా బాబొ, ‘నా బాయ్కొ రాహెల్ ఇవిర్ మర్కున్ జల్మ సీత ఇన్వల్ మీకున్ వొడ్కియ్ మంత.
\v 28 వూర్ ఇవిర్గటల్ వొరొర్ సెలొర్. వోన్ కేడత బదొయ్ ఉంది జన్వర్ తిత బతలొ. అస్కెడల్ వోర్ నాకున్ దిస్మకి.
\v 29 నన పిడ్స్‌తంగ్ కెల్క్‌నొర్ బుడియన ఆందున్. మిరట్ సొన్వల్ సర్దగ వోన్ బతయ్ ఆయర్తె, అద్ దుక్సత కబుర్ కేంచి, నావ పరన్ దాంత’ ఇంజెర్ ఇత్తొర్.
\p
\v 30-31 అదెన్ సాటి నీ సేవ్కల్ ఆయ్వల్ మా బాబొనగ వేర్ తమున్ వోయ్వెకె దాకొమ్తె, వేర్ సెల్వ సూడ్సి, దుక్సతె తన్వ జీవ సుటి కీనుర్. బారితెకె బాబొ వేన్ వెలె లాడ్ కీంతొర్. అహన్ మమొట్ పిడ్స్‌తంగ్ కెల్క్‌నొర్ మా బాబొన పరన్ తెండ్వలిర్ ఆంతొమ్.
\v 32 మాల్క! నీ సేవ్కల్ ఆయ్వల్ నన మా తమున్ తర్నెకె, ‘బాబ! వేన్ మల్సి నిహ్గ తర్వెకె సొత్తెకె, సానల్ వేరి ఇద్ కసుర్ నా పొరొ మని’ ఇంజెర్ బాబొన్ గొస్టి సీసి తత్తొన్.
\v 33 అదెన్ సాటి వోన్ బద్లి నాకున్ నీవ దాసి-పాన్ కియ్లె ఇర్సి, వోన్ తాదలిర్ సంగ సొంద సీము.
\v 34 వేర్ తముర్ నా సంగ సెల్వ నన బాబొనగ బహన్ దాయ పర్క? దాకతె నా బాబొన్ వాయ్వల్ దుక్సతున్ సూడ లాగర్” ఇంజెర్ యూదల్ యోసెపున్ వెహ్తొర్.
\c 45
\s యోసెప్ తన్వ వొడ్కి అరుస్వల్
\p
\v 1 అస్కె యోసెప్ తన్వ తన దుక్సతున్ దాబి కియ పర్వ సొంజి, తన్ సిర్ముట్ నిల్సి మత్తుర్ సేవ్కలిర్‌కున్, “ఇగెటల్ బహ్రి సొంట్” ఇంజెర్ జోర్తె కిలితొర్. తె అద్ ఆత పెజె, సిరిప్ తన్వుర్ తాదల్-తముక్ మనెకె, ఇద్ తీర్దె తన్వ వొడ్కి అరుస్తొర్:
\v 2 వోర్ బెయ్ జోర్తె ఆడ్త కాడ్కి, ఈజిప్ట్‌నుర్ అద్ కేంచి, పరొ రాజన మహల్తగ అద్ కబుడున్ యెవుస్తెర్.
\v 3 అస్కె, “ననయ్ యోసెప్న ఆందున్. నా బాబల్ ఉండె గిర్ పిసిన్ మంతొర్ కి?” ఇంజెర్ పూసి కీతొర్. అద్ కేంచి వూర్ దడ్కి తిత కాడ్కి, బతయ్ జవబ్ సియ పర్మకి.
\v 4 అద్ వకత్నె యోసెప్ తాదలిర్కున్, “కరుమ్ వరట్” ఇనెకెన్ కరుమ్ వాతెర్. అస్కె వోర్, “ఈజిప్ట్ దేస్నగ దాసి-పాన్ కియ్లె, వొమ్తిట్ వోర్, మీ తముర్ యోసెప్న ననయ్ ఆందున్.
\v 5 బతి ఇగె వానల్ నాకున్ వొమ్తతున్ హిందల్ మీవ మిరట్ సోంగున్ వాయ్మట్ అని నారజ్ గిర్ ఆయ్మట్. బారితెకె మీవ జీవతున్ కాబాడన ఇంజెర్ మీకున్ తెర్ మునె బగవంతలె నాకు ఇగె సారి కీతొర్.
\v 6 ఇద్ దేస్నగ కరు అర్సి, రండ్ సాల్క్ ఆత. బొమి ఊడ్వక్‌నె అని పంటంగ్ కొయ్వక్‌నె ఇవ్ వాయ్వలిక్ సియుంగ్ సాల్క్ గిర్ వీడ లాగర్.
\v 7 ఇద్ తరికతె మీవంగ్ జీవన్ కాబాడ్సి, మీవ సంతాన్ రాకి కియన ఇంజెరెన్ మీకున్ తెర్ మునె బగవంతలె నాకు ఇగె సారి కీతొర్.
\v 8 కరల్-కరల్ సూడ్తెకె బగవంతలె నాకున్ ఇగె సారి కీతొర్ బతి, మిరట్ సారి కియ్మకి. వోర్ బగవంతలె నాకున్ బాబొన్ దాత్ పరొ రాజన్ సూచన కియ్లె, నేమి కీతొర్. బహన్ ఇత్తెకె, వోన రోతున్ అని పూరొ ఈజిప్ట్ దేసున్ తాకుస్లె అదికార్ సీతొర్.
\p
\v 9 ఇంకె మిరట్ మా బాబొనగ వెయ్నె సొంజి, ‘నీ మరి యోసెపున్, బగవంతల్ ఈజిప్ట్ దేసున్ పొరొ అదికార్ సీతొర్. తన్గ వెయ్నె వరట్. కోరుమ్ కియ్మట్.
\v 10 నిమె గోసెన్ ఇన్వల్ యేరియతగ పిసెర్ మంద్కి. అస్కె నిమె, నీ మరి-మియడ్ అని నీ తంగ్మరి-తంగ్మియక్ నీవంగ్ హెరెంగ్-గొరెనంగ్ మందంగ్, పియంగ్-కాల్క్‌నంగ్ మందంగ్ అని సమ్దొ జాయ్జత్ తన్వ కరుమ్ మందర్.
\v 11 నిమె గోసెన్ యేరియతగ వాకితె, నీవ సమ్దొ చొకొట్-వాయుట్ సూడంతొర్. బారితెకె ఉండె గిర్ కరుదంగ్ సియుంగ్ సాల్క్ వాయ్వలిక్ మంతంగ్. నిమె, నీ కుటుంబతుర్ అని సమ్దొ డోర్-జన్వర్ కరుసాయ్వక్ మందన ఇన్వలె యోసెప్న ఇచ’ ఇంజెర్ వెహట్.
\p
\v 12 ఇచుల! మీ సంగ వడ్క్‌వల్ యోసెప్న ననయ్ ఆందున్. ఇదెన్ మిరట్ అని నా తముర్ బెన్యమీన్ కుద్ మీ కడ్క్‌నె సూడ్సెర్ మంతిట్.
\v 13 ఈజిప్ట్ దేస్నగ నాకున్ సియ్వల్ డగుర్-పాన్ మిరట్ సూడ్త సమ్దొతున్, నా బాబొన్ వెహ్చి, ఇద్ దేస్నె వెయ్నె పియ్సి వరట్” ఇంజెర్ ఇత్తొర్.
\v 14 అస్కె యోసెప్ అని బెన్యమీన్ వొరొన్ వొరొర్ కలిసి ఆడ్తెర్.
\v 15 అని యోసెప్ తన్వుర్ తాదలిర్కున్ గిర్ ఆడ్సెర్ కలితొర్. అస్కె తాదలిర్ వోన్ సంగ వడ్క్‌వల్ మొదొల్ కీతెర్.
\p
\v 16 యోసెప్నెర్ తాదల్-తముర్ వాత కబుర్ పరొ రాజన మహల్తగ కరె మాత. ఇద్ కబుడున్ హిందల్ పరొ రాజల్ అని వోనుర్ సేవ్కలిర్ వెలె కుసి ఆతెర్.
\v 17 అస్కె పరొ రాజల్ యోసెపున్ సంగ, “నిమె నీ తాదల్-తమున్ తోడొ, ‘మీవంగ్ గాదిన్ పొరొ పహ్జె మత్త అచొర్ చందిత రాసి వాట్సి కనాన్ దేస్నె సొంట్.
\v 18 అని మీ బాబొన్, మీ రోతుర్కున్ పియ్సి నహ్గ వరట్. ఈజిప్ట్ దేస్న జాడి చొకొట్ మన్వల్ యేరియతున్ మీకున్ సీంతొన్. ఇద్ దేస్న చొకొట్న బొమిత పంట తింజి పిస్కిట్’ ఇంజి వూర్కున్ వెహ.
\p
\v 19 అని కనాన్తల్ మీ బాబొన్, వూరంగ్ వెయ్లొకున్, మరి-మియడున్ ఉపుసి తర్లె, ఈజిప్ట్‌నంగ్ కహితంగ్ కాసుక్ గిర్ వోయిర్.
\v 20 అగ మన్వల్ వూర జాయ్జతున్ బారెతె పరెసన్ ఆయ్వక్ మనిర్. బారితెకె ఈజిప్ట్ దేస్న బెయ్ చొకొట్న బొమి వూర్కునె ఆంత” ఇంజెర్ వెహ ఇత్తొర్.
\s తాదల్-తముక్ యోసెప్ వెహ్త తీర్ కియ్వల్
\p
\v 21 యాకొబ్నుర్ మర్క్ వెహ్త తీర్ కియ్లె వొప్తెర్. యోసెప్ పరొ రాజన గొస్టి పియ్సి, వూర్కున్ కాసుక్, కోందంగ్ అని సరిత చంది సియుస్తొర్.
\v 22 వోర్ వూర్కున్ ఉంది-ఉంది జోడి పూనంగ్ కప్డింగ్ సీతొర్. బతి బెన్యమీన్‌తున్ సియుంగ్ జోడింగ్ పూనంగ్ కప్డింగ్ అని మూంద్ నుహ్క్ (300) కూరతంగ్ బిలంగ్ సీతొర్.
\v 23 అని తన్వొర్ బాబొన్ సాటి ఈజిప్ట్‌నగ మన్వలిక్ బారితంగ్ చీజ్క్ వొహ్లె, దహ (10) గొహ్డలిక్ గాదిన్ సారి కీతొర్. అని వానెకె తిన్లె, చందిత రాసి అని దుస్రొక్ తిన్వలిక్ చీజ్కున్ వొహ్లె, దహ (10) టొట్టె గాదిన్ సారి కీతొర్.
\v 24 అస్కె వోర్ తన్వుర్ తాదలిర్కున్ సారి కీసెర్, “జర్గ్‌త సమ్దొతున్ బారెతె నడ్డుమ్ సర్దె పరెసన్ ఆయ్మట్” ఇంజెర్ వెహ్తొర్.
\p
\v 25 వూర్ ఈజిప్ట్‌నల్ పెసిసి కనాన్ దేస్నె మన్వల్ తమ్వొర్ బాబొ యాకొబ్నగ వాతెర్.
\v 26 అని, “బాబ! యోసెప్ పిసిన్ మంతొర్! వోర్ పూరొ ఈజిప్ట్ దేసున్ పొరొ రాజ్ తాకుసెర్ మంతొర్!” ఇంజెర్ వెహ్తెర్. బతి యాకొబ్ గుల్ ఆసి, వూరంగ్ గొస్టింగ్ నమ్‌మకి.
\v 27 అదెన్ సాటి, యోసెప్ తమకున్ వెహ్తంగ్ సమ్దొ గొస్టింగ్ బాబొన్ వెహ్తెర్. తనకున్ ఉపుసి వోయ్లె, యోసెప్ రొహ్తంగ్ కాసుక్ సూడ్సి, యాకొబున్ బెయ్ చొకొట్ లాగ్త.
\v 28 అస్కె యాకొబ్, “నా మరి యోసెప్ పిసిన్ మంతొర్. నావ జీవ సొన్వక్ మనెకె, వోన్ సొంజి సూడ్క” ఇంజెర్ ఇత్తొర్.
\c 46
\s బగవంతల్ యాకొబున్ వాగ్దన్ సియ్వల్
\p
\v 1 తె యాకొబ్ తన్గ మత్త సమ్దొ దన్-దవ్లతున్ పియ్సి, యాత్ర కియ్వల్ సురు కీతొర్. అహన్ యాత్ర కీసెర్, బేర్సెబతగ వాసి, తన్వొర్ బాబొ ఇసక్నొర్ బగవంతన్ బలిదాన్క్ సీతొర్.
\v 2 అంటిత రాతున్ బగవంతల్ యాకొబున్ దర్సన్‌తె దిసి, “యాకొబ్! యాకొబ్!” ఇంజెర్ కేయ్తొర్. అద్ కేంచి, “వెహ పర్బు” ఇంజెర్ ఇత్తొర్.
\v 3 తె వోర్, “ననయ్ బగవంతన ఆందున్. నీ బాబొనొర్ బగవంతన ననయ్ ఆందున్. నిమె ఈజిప్ట్ సొన్లె వెరిమ. అగ నీవ సంతాన్దున్ బడి కీసి, డగుర్ జాతి కీంతొన్.
\v 4 ఈజిప్ట్‌నగ నన గిర్ నీ సంగ వాంతొన్. నీవ సంతాన్దున్ అగటల్ మలుసి తరంతొన్. యోసెప్ నీ సంగ మనెకె, సాంతితె పరన్ సుటి కీంతి” ఇంజెర్ ఇత్తొర్.
\s యాకొబ్న కుటుంబతుర్ ఈజిప్ట్ దేస్నె సొన్వల్
\p
\v 5 తె యాకొబ్ బేర్సెబతల్ పెసితొర్. వోనుర్ మర్క్ పరొ రాజల్ సారి కియుస్తంగ్ కాసుక్నగ బాబొన్, తమ్వంగ్ వెయ్లొకున్ అని తమ్వుర్ మరి-మియడున్ ఉపుసీతెర్.\fig |CO00760B.TIF|span|||యాకొబ్న కుటుంబ ఈజిప్ట్ వాయ్వల్|46:5\fig*
\v 6-7 వూర్ తమ్వ డోర్-జన్వర్, కనాన్ దేస్నె కమయ్ కీత దన్-దవ్లత్ సమ్దొతున్ పియ్సి, ఈజిప్ట్‌నగ వాతెర్. ఇద్ తీర్దె యాకొబ్ తన్వ కుటుంబతున్ (మరి-మియడ్ అని తంగ్మరి-తంగ్మియకున్) ఈజిప్ట్‌నగ పియ్సి వాతొర్.
\s యాకొబ్న కుటుంబత వేలి
\p
\v 8-9 యాకొబ్ అని వోనుర్ మర్క్ ఈజిప్ట్‌నగ వాతెర్. వూరంగ్ పొరొల్క్: యాకొబ్నొర్ మడనొర్ మరి రూబెన్. వేనుర్ మర్క్: హనోక్, పల్లు, హెస్రోన్, కర్మి.
\v 10 సిమియొన్తుర్ మర్క్: యెముయేల్, యామిన్, వోహద్, యాకిన్, సోహర్, సావ్లు (కనాన్త వెయ్లొనొర్ మరి ఆందుర్).
\v 11 లేవినుర్ మర్క్: గెర్సొన్, కహత్, మెరారి.
\v 12 యూదనుర్ మర్క్: యేరు, వోనన్, సేలల్, పెరెసు, జెరహు. యేరు, వోనన్ కనాన్ దేస్నె మార్తెర్. పెరెసునెర్ మర్క్: హెస్రోన్, హాముల్.
\v 13 ఇసకార్తుర్ మర్క్: తోల, పువ్య, యాసుబ్\f * \fr 46:13 \fq యాసుబ్ \ft తెలుగుతె యాకొబ్ ఇంజెర్ మందంత. బతి హెబ్రి బాసతె యాసుబ్ మందంత. (\xt సంకెకాండము 26:24\xt*).\f*, సిమ్రొన్.
\v 14 జెబులున్తుర్ మర్క్: సెరెద్, యేలొన్, యహలేల్.
\v 15 వీర్ సమ్దిర్ లేయన పీటెతె పుట్తెర్ ఆందుర్. పదన-ఆరమ్నగ మనెకె దీనల్ ఇన్వల్ మియడున్ గిర్ అద్ జల్మ సీత. తాన సంతాన్దుర్ సమ్దిర్ తీస మువిర్ (33) జన్క్.
\p
\v 16 గాదునెర్ మర్క్: సిప్యొన్, హగ్గి, సూని, యెస్బొన్, యేరి, అరొది, అరెలి.
\v 17 ఆసెరునెర్ మర్క్: ఇమ్నల్, ఇస్వల్, ఇస్వి, బెరియల్, వీర సేలడ పొరొల్ సెరహ్. బెరియనెర్ మర్క్: హెబెర్, మల్కియేల్.
\v 18 వీర్ సోడ (16) జన్క్ సంతాన్ లాబన్త మియడ్ లేయన దాసి జిల్పల్ అని యాకొబ్న సంతాన్ ఆందిర్.
\p
\v 19 యాకొబ్న వెయ్లొ రాహెల్తుర్ మర్క్: యోసెప్, బెన్యమీన్.
\v 20 యోసెపున్, మనసె అని యెప్రాయిమ్ ఇన్వలిర్ ఇవిర్ మర్క్ పుడ్తెర్. వీర్కున్ ఈజిప్ట్‌నగ వోను ఇన్వల్ నగుడొర్ కటొడల్ పోతిపెరన మియడ్ ఆసెనత్ జల్మ సీత.
\v 21 బెన్యమీన్తెర్ మర్క్: బెలల్, బేకెర్, అస్బెల్, గెరాల్, నయమాన్, యేహి, రోస్, ముప్పీమ్, హుప్పీమ్, ఆర్దు.
\v 22 యాకొబున్, రాహెల్తున్ చొవ్ద (14) జన్క్ సంతాన్ ఆతెర్.
\v 23 దానునొర్ మరి హుసీమ్.
\v 24 నప్తాలినుర్ మర్క్: యహసేల్, గూని, యెసెర్, సిల్లెమ్.
\v 25 వీర్ యేడ్విర్ లాబన్త మియడ్ రాహెల్త దాసి బిల్హల్ అని యాకొబ్న సంతాన్ ఆందిర్.
\v 26 యాకొబ్నంగ్ కోర్యకున్ సుటి కీసి, వోన పీటె పుట్తుర్ వోన్ సంగ ఈజిప్ట్ వాతుర్ వూర్ సమ్దిర్ సాట్ సార్విర్ (66) జన్క్.
\v 27 యాకొబ్, యోసెప్ అని ఈజిప్ట్‌నగ యోసెపున్ పుట్తెర్ ఇవిర్ మర్కున్ మీరి కీసి, యాకొబ్న కుటుంబతుర్ సమ్దిర్ సత్తర్ (70) జన్క్ మాంది.
\s యాకొబ్ ఈజిప్ట్ యెవ్‌వల్
\p
\v 28 తమకున్ గోసెన్తగ బేటె మాయిర్ ఇంజెర్ యాకొబ్ తమకున్ తెర్ మునె యూదన్ యోసెప్నగ సారి కీతొర్. వూర్ సమ్దిర్ గోసెన్తగ యెవ్త పెజె,
\v 29 యోసెప్ తన్వ రతున్ తయర్ కియుసి, తన్వొర్ బాబొ యాకొబున్ బేటె మాయ్లె, గోసెన్తగ సొత్తొర్. అని బాబొన్ బేటె మాసి, ఉర్న్‌గి కీసి, బెయ్ ఆడ్తొర్.
\v 30 అని యాకొబ్ యోసెపున్ సంగ, “నిమె ఉండె పిసిన్ మంతి. నీ మొకొమ్ సూడ్తొన్. ఇంగె నన సాంతితె పరన్ సుటి కియ పరంతొన్” ఇంజెర్ ఇత్తొర్.
\p
\v 31 యోసెప్ సమ్దొ కుటుంబతున్ సూడ్సి, “నన పరొనగ సొంజి ‘కనాన్ దేస్నె మన్వలిర్ నా కుటుంబతుర్ వాతెర్.
\v 32 వూర్గ మన్వల్ సమ్దొ డోర్-జన్వర్‌తున్ పియ్సి, వాతెర్. వూర్ డోర్-జన్వర్‌తున్ మెహ్చెర్, పోసి కియ్వలిర్ ఆందిర్’ ఇంజెర్ వెహంతొన్.
\v 33 పరొ రాజల్ మీకున్ కేయ్సి, ‘మిరట్ బతల్ కామ్ కీంతిట్?’ ఇంజెర్ పూసి కీనుర్.
\v 34 తె మిరట్ గోసెన్ యేరియతగ పిసెర్ మన్లె, ‘నీ సేవ్కలిర్ ఆయ్వలిర్ మా తొత్తుర్ అని మమొట్ మా చుడు-గాదడల్ ఇంకె వేరి గిర్ డోర్-జన్వర్‌తున్ మెహ్చెర్, అవెన్ పోసి కియ్వలిర్ ఆందుమ్’ ఇంజి వెహన” ఇంజెర్ సూచన కీతొర్. బారితెకె గాయ్కిర్‌కున్ ఈజిప్ట్‌నుర్ పసంద్ కియుర్.
\c 47
\s యాకొబ్ గోసెన్తగ జాగ పియ్వల్
\p
\v 1-2 యోసెప్ తన్వ సంగ (5) సియ్విర్ తాదలిర్కున్ వోసి, పరొ రాజన్ మునె నిపుస్తొర్. అని “నా బాబొ అని కుటుంబతుర్ సమ్దిరె వూరంగ్ డోర్-జన్వర్‌క్నంగ్ మందంగ్ అని వూర్గ మత్త అద్ సమ్దొ దన్-దవ్లతున్ పియ్సి, కనాన్ దేస్నల్ గోసెన్తగ వాతెర్” ఇంజెర్ తన్వుర్ తాదలిర్కున్ బేటి కీతొర్.
\v 3 తె పరొ రాజల్ వోనుర్ తాదలిర్కున్ సూడ్సి, “బద్ కామ్ కీసెర్ పిస్వలిర్ ఆందిట్?” ఇంజెర్ పూసి కీతొర్. తె వూర్, “నీ సేవ్కలిర్ ఆయ్వలిర్ మమొట్ అని మా తొత్తుర్ గిర్ డోర్-జన్వర్‌తున్ మెహ్చెర్, అవెన్ పోసి కియ్వలిర్ ఆందుమ్.
\v 4 బతి కనాన్ దేస్నగ కరు అర్సి మత్త కాడ్కి, మావంగ్ డోర్-జన్వర్‌క్నంగ్ మందన్ చారొ సెల్వక్ ఆత. అదెన్ సాటి, కరుద కాలమ్ వీడ్సి సొనల్ వేరి, నీ సేవ్కలిర్ ఆయ్వలిర్ మమొట్ ఇద్ దేస్నె పిస్లెన్ వాతొమ్. దయ కీసి, మాకున్ గోసెన్ యేరియతగ మన్లె, జాగ సీమ్” ఇంజెర్ కోర్తెర్.
\p
\v 5-6 అస్కె పరొ రాజల్ యోసెపున్ సూడ్సి, “ఈజిప్ట్ దేస్ నీ కెయ్దె మంత. నీ బాబొ అని నీ తాదల్-తముర్ నిహ్గ వాత కాడ్కి, ఇద్ దేస్న బద్ తెర్ ఉంది చొకొట్ జాగతగ వూర్కున్ మంద సీము. వూర్ గోసెన్ యేరియతగ సొంజి, పిస్తెకె చొకొట్ మందంత బతలొ? వూర్గటల్ బూరె చొకొట్నుర్ గాయ్కిర్ మందనిర్తె, నావంగ్ మందన్ మెహ్లె, వూర్కున్ నేమి కీమ్” ఇంజెర్ వెహ్తొర్.
\p
\v 7 అద్ ఆత పెజె, యోసెప్ తన్వొర్ బాబొన్ రొపొ తచి, పరొ రాజన్ మునె నిపుస్తొర్. అస్కె యాకొబ్, రాజన్ ఆసిర్‌వాద్ సీతొర్.
\v 8 తె పరొ రాజల్, యాకొబున్, “నీవ వహి బచొర్ మంత?” ఇంజెర్ పూసి కీతొర్.
\v 9 తె యాకొబ్, “ఇంకె నాకున్ నూట తీస సాల్క్ (130) మంతంగ్. ఇవ్ సాల్క్ నా తాదుర్-బాబుర్ యాత్ర కీతపినయ్ నా జిన్గనిత్ రొపొ గిర్ జర్గ్‌తంగ్. వూర్గటల్ నన పిస్తంగ్ సాల్క్ వెలె కమి మంతంగ్. ఇవ్ సాల్క్‌నగ వెలె దుక్స బోగె మాతొన్” ఇంజెర్ ఇత్తొర్.
\v 10 అని, ఉండె ఉంది జోక రాజన్ ఆసిర్‌వాద్ సీసి, యాకొబ్ పెసిసి సొత్తొర్.
\p
\v 11 పరొ రాజల్ హుకుమ్ సీత తీర్ యోసెప్ ఈజిప్ట్ దేస్న రామసేస్ నగుడున్ కరుమ్న బెయ్ చొకొట్న యేరియ గోసెన్తున్ తన్వ కుటుంబతుర్ పిస్లె సీతొర్.
\v 12 అని యోసెప్ తన్వ కుటుంబతుర్ చుడుర్-డగుర్ సమ్దిర్‌కున్ లెక సూడ్సి, బర్పుర్ యెవ్నల్ చందిత రాసి సీసెర్ పోసి కీతొర్.
\s కరు జాస్తి ఆత అస్కె యోసెప్ కీతంగ్ కామ్క్
\p
\v 13 కరు జాస్త ఆత కాడ్కి, అద్ దేస్నగ పంటంగ్ బగన్ పండ్మకి. ఇద్ కరుతె ఈజిప్ట్ అని కనాన్ దేస్ నాసెడమ్ ఆయ్వల్ గతి వాత.
\v 14 యోసెప్ ఈజిప్ట్ అని కనాన్ దేస్నల్ వాతుర్ వూర్ తమ్గ మన్వలిక్ సమ్దొ కొతంగ్ సీసి, చందిత రాసి యేత్తెర్. యోసెప్ అవ్ కొతన్ పరొ రాజన కజనతగ తరుస్తొర్.
\v 15 ఈజిప్ట్ అని కనాన్ దేస్నగ సమ్దొ కొతంగ్ మార్త పెజె, ఈజిప్ట్‌నెర్ సమ్దిర్ యోసెప్నగ వాసి, “మావంగ్ కొతంగ్ మార్తంగ్. మాకున్ బహన్తెర్ బతి చందిత రాసి సియుస సెలెకె మావంగ్ జీవంగ్ దాంతంగ్” ఇంజెర్ ఇత్తెర్.
\p
\v 16-17 ఇద్ కేంచి యోసెప్, “మీ కొతంగ్ మార్తంగ్ బెహెతె, మీవంగ్ డోర్-జన్వర్క్ తచి, అవెన్ బద్లి చందిత రాసి వోమ్ట్ మంజె” ఇంజెర్ వెహ్తొర్. అదెన్ సాటి వూర్ డోర్-జన్వర్‌కున్ యోసెప్నగ పియ్సి వాతెర్. తె వోర్ వూర్గటల్ కోడంగ్, హెరెంగ్-గొరెనంగ్ మందంగ్, పియంగ్-కాల్క్‌నంగ్ మందంగ్ అని గాదింగ్ ఇర్సి, అవెన్ బద్లి అద్ సాల్ పూరొ, చందిత రాసి సీసి, వూర్కున్ పోసి కీతొర్.
\p
\v 18 అద్ సాల్ ఆత పెజె, వూర్ వోన్గ వాసి, “మాకున్ పోసి కీతొర్ మాల్క! నీకున్ సమ్ది వొడ్కియ్ మంత. కొతంగ్ మార్తంగ్ అని డోర్-జన్వర్‌తున్ గిర్ నిహ్గ హవ్లి కీతొమ్. ఇంకె మహ్గ మావంగ్ మేందొల్క్ అని బొమింగ్ తపుసి బతంగె సెలెంగ్” ఇంజెర్ వెహ్తెర్.
\v 19 మావంగ్ జీవంగ్ సొంద సియ్మ అని మావంగ్ బొమింగ్ నాసెడమ్ ఆయ సియ్మ! మాకున్ అని మావంగ్ బొమిన్ యేచ్చి తెర్ బతి, చందిత రాసి సీమ్. మమొట్ పరొ రాజనుర్ దాసిర్ ఆంతొమ్ అని మావంగ్ బొమింగ్ రాజన్ ఆంతంగ్. మమొట్ పిస్లె, చందిత రాసి అని వీత్లె విజ సీమ్” ఇంజెర్ పూసి కీతెర్.
\p
\v 20 అహన్ యోసెప్ ఈజిప్ట్‌నంగ్ బొమింగ్ సమ్దొ పరొ రాజన్ సాటి యేత్తొర్. కరు అదిక్ ఆత కాడ్కి, వూరంగ్ బొమింగ్ వొమ్తెర్. తె అవ్ బొమింగ్ పూరొ పరొ రాజన్ ఆతంగ్.
\v 21 యోసెపు ఈజిప్ట్ దేస్నగ మన్వలిర్ సమ్దిర్‌కున్ పరొ రాజనుర్ దాసిర్ ఆనల్ కీతొర్.
\v 22 బతి సిరిప్ కటొడలిర బొమితున్ వోర్ యేత్మకి. బారితెకె పరొ రాజల్ వూర్కున్ తిన్లె చందిత రాసి జీతమున్ (చందిత రాసిత రూప్నె జీతమ్ సీసెర్ మత్తొర్) దాత్ సీసెర్ మత్తొర్. అదెన్ సాటి వూర్కున్ తమ్వంగ్ బొమింగ్ వొమ్నల్ జురత్ అర్మకి.
\p
\v 23 యోసెప్ పర్జత్ సంగ, “ఇచులట్! నేట దివొస్నె మీకున్ అని మీవంగ్ బొమిన్ రాజన్ సాటి యేత్తొన్. అదెన్ సాటి ఇవ్ విజంగ్ యేచ్చి, వీతట్.
\v 24 అని పండ్త పంటతల్ సియునల్ ఉంది ఈస రాజన్ సియన. అని మెయ్తంగ్ నాలుంగ్ ఈసనల్ విజతున్ సాటి అని కుటుంబతుర్ తిందన్ సాటి ఇరట్” ఇంజెర్ వెహ్తొర్.
\v 25 అస్కె వూర్, “నీ హిందలె మావంగ్ జీవంగ్ బచె మాతంగ్. నీవ దయ మా పొరొ మని. పరొ రాజన్ దాసిర్ ఆసి మంద్కొమ్” ఇంజెర్ ఇత్తెర్.
\v 26 అస్కె యోసెప్ ఈజిప్ట్ దేస్నంగ్ బొమినల్ పండ్త పంటతల్ సియునల్ ఉంది ఈస రాజన్ సియన ఇంజెర్ నియమ్ ఇర్తొర్. బతి సిరిప్ కటొడలిరంగ్ బొమింగ్ రాజన్ ఆయ్మకి.
\s ఈజిప్ట్ దేస్నగ తనకున్ మాతి కియ్మట్ ఇంజెర్ యాకొబ్ వెహ్వల్
\p
\v 27 ఇజ్రయేల్ పర్జ ఈజిప్ట్ దేస్నె గోసెన్ యేరియతగ పిసెర్ మత్తెర్. అగ వూర్ దన్-దవ్లత్ కమయ్ కీతెర్ అని వూర సంతాన్ గిర్ బెయ్ సప్నె బడె మాత.
\v 28 యాకొబ్ ఈజిప్ట్ దేస్నగ సత్ర (17) సాల్క్ పిస్తొర్. వోర్ నూట చాలిస్ యేడుంగ్ (147) సాల్క్ వేరి పిసి మత్తొర్.
\p
\v 29 యాకొబ్నంగ్ సాయ్వలిక్ దివొస్క్ కరుమ్ యెవ్త పెజె, వోర్ తన్వొర్ మరి యోసెపున్ కేయుసి, “నిమె నాకున్ మాని కీకితె, దయ కీసి నావ కెయ్దున్ పొరొ కెయ్ వాట,\f * \fr 47:29 \fq నావ కెయ్దున్ పొరొ కెయ్ వాట \ft ఇద్ నీవ కెయ్ నావ మాండిద్ బూడ్ ఇర ఇంజెర్ హెబ్రి బాసతె మందంత. వూర్ వొరొన్ వొరొర్ గొస్టి సీనెకె, ఇహిన్ కీందిర్.\f* నన పరన్ సుటి కీంతొన్ అస్కె, నావ కూర్దున్ ఇద్ ఈజిప్ట్ దేస్నగ మాతి కియ్మ.
\v 30-31 నాకున్ ఇద్ దేస్నల్ వోసి, నా తొత్తుర్ సంగ మనల్, వూరంగ్ వీచ్క్‌న బుయరితగ\x # \xo 47:30-31 \xq వీచ్క్‌న బుయరితగ \xt పుట్‌గడ్మి 23:9-20\x* మాతి కీమ్. నా తోడొ అహన్ కీంతొన్ ఇంజెర్ వొట్ వాట” ఇంజెర్ జుల్మ కీతొర్. తె యోసెపు, “హో, బావ! నిమె వెహ్త తీరె కీంతొన్” ఇంజెర్ వొట్ వాడ్తొర్. అస్కె యాకొబ్ తన్వ కటుడ్ పొరొడలె,\x # \xo 47:30-31 \xq తన్వ కటుడ్ పొరొడలె \xt హెబ్రి 11:21\x* కాల్ కర్తొర్.
\c 48
\s మనసె అని యెప్రాయిమున్ ఆసిర్‌వాద్ సియ్వల్
\p
\v 1 కహి రోజ్క్ ఆత పెజె, బాబొ దుక్నె మంతొర్ ఇంజెర్ యోసెపున్ కబుర్ వాత. అస్కె వోర్ తన్వుర్ ఇవిర్ మర్క్ మనసె అని యెప్రాయిమ్తున్ పియ్సి బాబొనగ సొత్తొర్.
\v 2 తె, “ఇచుల! నీ మరి యోసెప్ నిహ్గ వాసెర్ మంతొర్” ఇంజెర్ బూరొ కరుమ్ మన్వలిర్ యాకొబున్ వెహ్తెర్. అద్ కేంచి యాకొబ్ కటిన్తె తేచ్చి కటుడ్ పొరొ ఉత్తొర్.
\v 3 అని యోసెపున్ సూడ్సి, “కనాన్ దేస్న బేతెల్తగ\f * \fr 48:3 \fq బేతెల్ \ft ఇదెన్ లూజ్ ఇంజెర్ గిర్ కేయంతెర్ (\xt పుట్‌గడ్మి 35:6\xt*).\f* సక్తి వాలె బగవంతల్ నాకున్ పావె మాతొర్.
\v 4 అని వోర్, ‘ఇచుల! నీవ కాన్‌దాన్తున్ బెయ్ వెలె బడి కీంతొన్. వూర్ వెలె జాతింగ్ ఆనిర్. నీకున్ అని నీవ సంతాన్తున్ బస్కెట్ జాయ్జత్ ఆసి మనల్ ఇద్ దేసెమున్ సీంతొన్’ ఇంజెర్ నాకున్ ఆసిర్‌వాద్ సీతొర్.
\v 5 నన ఈజిప్ట్ దేస్నె వాయ్వక్ మునె, నీకున్ ఇగె పుడ్తుర్ ఇవిర్ మర్క్ యెప్రాయిము అని మనసె గిర్ రూబెను అని సిమియొన్తున్ దాత్ నావుర్ మర్క్‌న లెకతెన్ వానిర్.
\v 6 ఇంగెడల్ పుట్టనిర్ వూర్ నీవుర్ మర్క్ ఆనిర్. బతి వూర్కున్ జాయ్జత్ మాత్రమ్ తాదలిర్గటల్ వాంత.
\v 7 వెలె సాల్క్ మునె పదన-ఆరమ్నల్ యాత్ర కీసెర్ పెసితట్. కనాన్ దేస్న యెప్రతగ కరుమ్ వానెకెన్, సర్దగ రాహెల్ మార్త. యెప్రతత\f * \fr 48:7 \fq యెప్రత \ft ఇదెన్ బెత్లెహమ్ గిర్ ఇంతెర్.\f* సర్దున్ బగ్ల తాన కూర్దున్ మాతి కీతొన్” ఇంజెర్ యోసెపున్ సంగ వెహ్తొర్.
\p
\v 8-10 యాకొబ్ బెయ్ వెడిల్ ఆత కాడ్కి, వోన నదుర్ కమి ఆసి మత్త. వూర్ కాండిర్కున్ వొడ్కి పియ్వ సొంజి, “బూర్ ఆందిర్?” ఇంజెర్ పూసి కీతొర్. తె యోసెపు, “బాబగొ! వీర్ నావురె మర్క్ ఆందిర్. వీర్కున్ ఇద్ దేస్నగ బగవంతల్ నాకున్ సీతొర్” ఇంజెర్ వెహ్తొర్. అద్ కేంచి యాకొబ్, “నన వూర్కున్ ఆసిర్‌వాద్ సీక. కరుమ్ పియ్సి వర” ఇంజెర్ మరిన్ వెహ్తొర్. యోసెప్ వూర్కున్ బాబొన్ కరుమ్ తత్త పెజె, తాదొహరి వూర్కున్ ముక బుర్సి, ఉర్న్‌గి కీతొర్.
\p
\v 11 అని యోసెపున్ సంగ, “నిమె సాతియొ బతలొ ఇంజెర్ నమ్సి, నీవ మొకొమ్ ఉండె బస్కెనె సూడ పరొన్ ఇంజి మత్తొన్. బతి బగవంతల్ నీవుర్ మర్కున్ గిర్ సూడ్లె, నాకున్ మోక సీతొర్” ఇంజెర్ ఇత్తొర్.
\v 12 అస్కె యోసెప్, వోనుర్ మర్కున్ బగ్ల జర్గుసి, బాబొన్ గప్నె కాల్ కర్తొర్.
\v 13 అహన్ కాల్ కర్త పెజె, యోసెప్ బాబొన డెమ బాజ్నెకె, తన్వ తిన కెయ్దె చుడుర్ మరి యెప్రాయిమ్తున్ అని బాబొన తిన బాజ్నెకె, తన్వ డెమ కెయ్దె డగుర్ మరి మనసెన్ పియ్సి, బాబొన్ కరుమ్ బరొబర్ వోతొర్.
\v 14 బతి యాకొబ్ హింద కెయ్ హకె, హంద కెయ్ హికె చహ్చి, చుడుర్ వాలె యెప్రాయిమ్న తలత్ పొరొ తిన కెయ్, డగుర్ వాలె మనసెన తలత్ పొరొ డెమ కెయ్ ఇర్తొర్.
\v 15 అస్కె యోసెపున్ అని వోనుర్ మర్కున్,
\pi “నా తాదొ అబ్రాహమ్ అని బాబొ ఇసక్ యెహోవ బగవంతన సేవ కీతెర్. వోరె నన పుడ్తొన్ అగటల్తె ఇంకె వేరి, నాకున్ సాత్ మత్తొర్.
\v 16 తన్వొర్ దూతన కెయ్దె నాకున్ సమ్దొ గండమ్క్‌నల్ బచి కీతొర్. వోర్ బగవంతలె వీర్ కాండిర్కున్ ఆసిర్‌వాద్ సీనుర్. వీర్ హిందల్ బగవంతల్ నావ పొరొల్, అబ్రాహమ్న అని ఇసక్న పొరొల్ రాకి కీనుర్. బగవంతల్ వీర్కున్ మరి-మరియడ్ సీసి, వీర సంతాన్దున్ దర్తురిత్ పొరొ బడి కీనుర్”
\m ఇంజెర్ వూర్కున్ యాకొబ్ ఆసిర్‌వాద్ సీతొర్.
\p
\v 17-18 చుడున తలత్ పొరొ తన్వొర్ బాబొ తిన కెయ్ ఇర్త యోసెప్ సూడ్సి, నారజ్ ఆతొర్. అదెన్ సాటి మనసెన తలత్ పొరొ ఇరుసన ఇంజి, “బాబగొ అహన్ ఆయొ! వేర్ డగుర్ వాలె ఆందుర్. నీవ తిన కెయ్ వేన్ పొరొ ఇర” ఇంజెర్ బాబొన తిన కెయ్ యెప్రాయిమ్న తలదల్ తహ్లెన్ ఆతొర్.
\v 19 బతి బాబొ వొప్మకి. “అద్ నాకున్ వొడ్కియ్ మరిని. నాకున్ వొడ్కియ్. వేన సంతాన్ బడె మాసి, ఉంది జాతి ఆంత. బతి వేనొర్ తమున సంతాన్ బడె మాసి, వెలె జాతింగ్ ఆంతంగ్” ఇంజెర్ ఇత్తొర్.
\p
\v 20 అద్ నేటి ఇహిన్ ఆసిర్‌వాద్ సీతొర్: “బవిసత్నె ఇజ్రయేల్ పర్జ ఆసిర్‌వాద్ సీనెకె, ‘యెప్రాయిమ్ అని మనసెన్ దాత్ బగవంతల్ ఆసిర్‌వాద్ సియిర్’ ఇంజి, మీవంగ్ పొరొల్క్ ముటనిర్” ఇంజెర్ యోసెప్నుర్ మర్కున్ వెహ్తొర్. అదెన్ సాటినె, యాకొబ్ మనసెన్తెర్ యెప్రాయిమున్ మునె కీతొర్.
\p
\v 21 అని యాకొబ్ యోసెపున్ సంగ, “ఇచుల! నన మార్త పెజె గిర్ బగవంతల్ మీకున్ మదత్ మంజి, మల్సి మీ తాదుర్-బాబుర దేస్నె వోనుర్.
\v 22 నన నీ తాదల్-తమునగటల్ తెర్ నీకున్ ఉంది ఈస అదిక్ సీంతొన్. అద్ నా తల్‌వర్తె, బాన్ అని బాన్ కోలతె అమొరి జాతిత కెయ్దల్ మెయ్తొన్” ఇంజెర్ యోసెపున్ వెహ్తొర్.
\c 49
\s యాకొబ్ తన్వుర్ మర్కున్ ఆక్రితంగ్ గొస్టింగ్ వెహ్వల్
\p
\v 1-2 యాకొబ్ తన్వుర్ మర్కున్ సంగ, “నా మర్క్‌నిట్! నహ్గ వాసి, కేంజట్. మిహ్గటల్ హర్ వొరొన్ బవిసత్నె బతల్ జర్గ్‌వల్ మంతయొ వెహంతొన్.
\s - రూబెన్ -
\q1
\v 3 రూబెన్, నిమె నావొర్ మడనొర్ మరిని ఆంది.
\q2 నా సక్తి, నా తాకద్న మొదొడ పండితి ఆంది.
\q1 నిమె సమ్దిర్‌గటల్ అదిక్ మాన్ యేత్నల్ అని బలమ్ వాలెని ఆసి మత్తి బతి,
\q2
\v 4 నిమె ఆపుస పరుర్ ఆతల్ ఊసత్ దాత్నొని ఆంది.
\q1 నీవ నిమె మాన్దున్ సొడుస్తి.
\q2 బారితెకె నీ బాబొ పాట్ ఆత వెయ్లొన్ సంగ మీండ్సి,\x # \xo 49:4 \xt పుట్‌గడ్మి 35:22; 1వ దిన వ్రుతంతల్క్ 5:1 \x*
\q2 నావ కటుడున్ బే-సుదుడ్-పాన్ కీతి.
\s - సిమియొన్ అని లేవి -
\q1
\v 5 సిమియొన్ అని లేవి మిరట్ ఉంది తీర్ద మన్ వాలిర్ ఆందిట్.
\q2 మీవంగ్ ఆయ్‌తర్క్ నాసెడమ్ కియ్లె వాడకమ్ కీంతిట్.
\q1
\v 6 నన మిరట్ కుసయె వడ్క్‌వడగ వాయొన్.
\q2 మీవంగ్ పిలన్క్‌నగ నన మీరె మాయొన్.
\q1 బారితెకె మిరట్ సోంగున్ వాసి, మాయ్నలిర్క్ జక్తిట్.\x # \xo 49:6 \xt పుట్‌గడ్మి 34:25-30\x*
\q2 మీవ కుసిత్ సాటి కోందనంగ్ కాల్క్‌నంగ్ సీరంగ్ తివుస్తిట్.
\q1
\v 7 మీవ వెరినల్ మన్వల్ సోంగున్ పొరొ సాపెన వాంత.
\q2 అద్ దయ సెల్వక్‌నె కియ్వడున్ పొరొ సాపెన వాంత.
\q1 నన మీకున్ నావ సంతాన్దున్ నడ్డుమ్ పగ్రి కీంతొన్.
\q2 నన పూరొ ఇజ్రయేల్తగ మీకున్ బెందుర్ హకె కీంతొన్.
\s - యూదల్ -
\q1
\v 8 యూద, నిమె నీ పగ-దార్కున్ మెయంతి.
\q2 నీ తాదల్-తముర్ నీకున్ డగుర్-పాన్ సీసి, కాల్ కరంతెర్.
\q1
\v 9 యూద నా మరి నిమె ఇంకెనె సికరి కీసి,
\q2 వాత అద్ జవన్ చిహొత్ దాత్నొని ఆంది.\x # \xo 49:9 \xt పర్కటన 5:5\x*
\q1 నిమె ఆరమ్ కీసెర్ మీండ్సి మనెకె,
\q2 నీకున్ తెహ్లె, బోరె దర్యమ్ కియుర్.
\q1
\v 10 యూద, నీ కాన్‌దాన్తుర్ రాజలిర్ ఆసి, రాజ్ తాకుసీంతెర్.
\q2 రాజ్ తాకుస్వల్ అదికారి వానల్ వేరి, అద్ రాజ్ తాకుసెర్ మందంతెర్.
\q1 వోర్ రాజ్ తాకుస్వల్ అదికారిన్ సమ్దొ జాతినుర్ మాని కీసి తాకంతెర్.
\q1
\v 11 బెయ్ ముక్తరి ఆంగుర్క్‌న పంట మత్త కాడ్కి,
\q2 నిమె అవ్ వేలినగ నీవ మూరతున్
\q1 అని బెయ్ సాద్‌త ఆంగుర్క్‌న వేలితగ,
\q2 పడ్డతున్ గిర్ దొహ పరంతి.\f * \fr 49:11 \ft హెబ్రి బాసతగ గాది అని గాది పిల ఇంజెర్ మందంత.\f*
\q1 నీవంగ్ కప్డింగ్ సుక పరనచ్చొర్
\q2 వెలె ఆంగుర్క్‌న రస నిహ్గ మందంత.
\q1
\v 12 నీవంగ్ కడ్క్ వెలె ఆంగుర్క్‌న రస ఉన్వడున్ హిందల్,
\q2 అద్ రసతున్ తెర్ అదిక్ రంగ్ వరె మాసి మందంతంగ్.
\q1 నీవంగ్ పల్క్ వెలె పాల్ ఉన్వడున్ హిందల్,
\q2 అద్ పాల్దున్ తెర్ అదిక్ దవ్రలిక్ మందంతంగ్.
\s - జెబులున్ -
\q1
\v 13 జెబులున్ నిమె సమ్దుర్‌త డర్డిత్ కరుమ్ పిసంతి.
\q2 అద్ జాగ రూకంగ్ ఆగ్లె చొకొట్ కామి సీంత.
\q2 నీవ సివ సీదొన్ చహర్ వేరి మందంత.
\s - ఇసకార్ -
\q1
\v 14 ఇసకార్ నిమె బెయ్ వెలె వజన్ వొహ్వల్ గాదిత్ మోడితొని ఆంది.
\q2 నీ పొరొ హకె-హికె వాడ్త వజన్తున్ నడ్డుమ్ అవిసి మీండ్సి మందంతి.
\q1
\v 15 నిమె ఆరమ్ కియ్వల్ జాగ అని నీ సిర్ముట్ మన్వల్
\q2 బొమి నీకున్ బెయ్ చొకొట్ దిసంత.
\q1 అదెన్ సాటి వజన్ వొహ్లె సెట వరుసి,
\q2 జుల్మతె చాకిరి కియ్వల్ దాసి మాయ్నని ఆంతి.
\s - దాన్ -
\q1
\v 16 దాన్ నిమె ఇజ్రయేల్తంగ్ కాన్‌దాన్క్‌నుర్ మోడి
\q2 నీ పర్జత నాయమ్ తివుసంతి.
\q1
\v 17 నిమె సర్దున్ బగ్ల మన్వల్ తరసున్ దాత్నొని ఆంది.
\q2 అద్ విక్ వాలె తరస్ కోడత కీల్చత్ కస్కంత.
\q2 అదెన్ సాటి కోడతగ ఉద్వల్ అరంతొర్”
\m ఇంజెర్ యాకొబ్ వెహ్తొర్.
\b
\p
\v 18 అని, “యెహోవ బగవంత! నాకున్ బచి కీకి ఇంజి సూడ్సెర్ మంతొన్”\x # \xo 49:18 \xt కీర్తన 119:166\x* ఇంజెర్ కోర్తొర్.
\s - గాద్ -
\p
\v 19 అహన్ కోర్త పెజె,
\q1 “గాద్ నీ పొరొ కలె-కంగ్రలిర్ ముచ్లి అరంతెర్.
\q2 బతి నిమె వూర్కున్ పిటెడమ్ పూడిసీంతి.
\s - అసెర్ -
\q1
\v 20 అసెర్ నీవ బొమి బెయ్ చొకొట్న పంట సీంత.
\q2 రాజలిర్ పసంద్ కీసి తినల్, అద్ పంటత రాసి మందంత.
\s - నప్తాలి -
\q1
\v 21 నప్తాలి నిమె కుర్సున్ దాత్ ఇచ వాత తీర్ విత్వని ఆంది.
\q2 నిమె చొకొట్నంగ్ గొస్టింగ్ వడ్కంతి.
\s - యోసెప్ -
\q1
\v 22 యోసెప్ నిమె సాద్వల్ ఆంగుర్క్‌న వేలిత్ దాత్నొని ఆంది.
\q2 నిమె జలత్ కరుమ్ మంజి, పంగంగ్ గోడత్ పొరొ పార్సెర్,
\q2 సాద్వల్ వేలితున్ దాత్నొని ఆంది.
\q1
\v 23 బాన్క్ వాలిర్ తమ్వంగ్ బాన్ కోలనె పాసెర్
\q2 వూర్ నీకున్ తక్‌లిబ్ సీంతెర్.
\q1
\v 24 బతి నీవ బాన్ అని బాన్ కోలతె లడెయ్ కీసి మెయ్లె,
\q2 నీకున్ తాకద్ నీ బాబొ యాకొబ్నొర్ సక్తి వాలె బగవంతల్ సీంతొర్.
\q1 వోర్ బగవంతలె ఇజ్రయేల్తుర్‌కున్ హాలె మాయ్వక్ మన్వల్ పెర్స బండత్ మోడి
\q2 అని గాయ్కిన్ మోడి నీకున్ కాబాడ్వల్ ఆందుర్.
\q1
\v 25 నీ బాబొనొర్ బగవంతల్ నీకున్ మదత్ కీసెర్ మంతొర్.
\q2 వోర్ సక్తి వాలె బగవంతలె నీ సాటి పొరొడల్ పిర్ అరుసంతొర్.
\q1 బొమిత్ బూడ్నల్ జల పుటుసంతొర్.
\q2 అని వెలె మరి-మియడున్ నీకున్ సీసి, ఆసిర్‌వాద్ సీంతొర్.
\q1
\v 26 నా మరి! తొత్తంగ్ డంగలిక్ గుటన్ తెర్ నన సియ్వలిక్ ఆసిర్‌వాద్క్ బస్కెట్ మన్వలిక్ ఆందుంగ్.
\q1 నీ తాదల్-తముకున్ నడ్డుమ్ రాజన్ మోడి మన్వల్
\q2 నీవ తలత్ పొరొ ఇవ్ ఆసిర్‌వాద్క్ నిల్సి మందంతంగ్.
\s - బెన్యమీన్ -
\q1
\v 27 బెన్యమీన్ నిమె చీరివల్ లాండిగడున్ దాత్నొని ఆంది.
\q2 నిమె సక్రె బయ్మన్-దార్కున్ పొరొ ముచ్లి అరంతి
\q2 అని అహన్ లూటి కీతతున్ పోద్రెక్ తూసంతి”
\m ఇంజెర్ తన్వుర్ మర్క్‌నల్ వొరొర్ వొరొన్ యాకొబ్ వెహ్తొర్.
\p
\v 28 ఇద్ తీర్దె వూరొర్ బాబొ వెహ్చి, హర్ వొరొన్ కట్నల్ ఆసిర్‌వాద్ సీతొర్. వీర్ సమ్దిర్ గిరె ఇజ్రయేల్తుర్ బార (12) కాన్‌దానుర్ ఆందిర్.
\s యాకొబ్న మరన్
\p
\v 29 అద్ ఆత పెజె యాకొబ్ వూర్ సంగ, “ఇంగె నావ పరన్ సుటి కీసి, నా తాదుర్-బాబుర్గ దాంతొన్. నా తాదుర్-బాబుర్కున్ మాతి కీత హేతు జాతితొర్ యెప్రొన్‌త వీచ్న బుయరితగన్ నాకున్ మాతి కీమ్ట్.
\v 30 అద్ బుయరి కనాన్ దేస్న మామ్రెత్ సిడయింగ్న మకపెలతగ మన్వల్ వావ్టగ మంత. అబ్రాహమ్ అద్ బొమితున్ హేతు జాతితొర్ యెప్రొన్‌తగటల్ వీచ్కున్ సాటి యేత్తొర్.\x # \xo 49:30 \xt పుట్‌గడ్మి 23:1-20\x*
\v 31 అగ నా తాదొ అబ్రాహమున్, ఆజి సారన్, బాబొ ఇసకున్ అని బెయె రిబ్కన్ మాతి కీత కాడ్కి, అగనె నన లేయన్ గిర్ మాతి కీతొన్.
\v 32 అద్ బొమి అని అగ మన్వల్ బుయరి హేతు\f * \fr 49:32 \fq హేతు \ft హేతున సంతాన్.\f* జాతితుర్గటల్ యేత్త ఆంద్” ఇంజెర్ వెహ్తొర్.
\v 33 యాకొబ్ తన్వుర్ మర్కున్ హుకుమ్ సీత పెజె, కటుడగ మీండ్తొర్. అని తన్వ పరన్ సుటి కీసి, తాదుర్-బాబుర్గ సొంజి, మీరె మాతొర్.
\c 50
\s యాకొబ్న కూర్దున్ మాతి కియ్వల్
\p
\v 1 యోసెప్ దుక్సతె తన్వొర్ బాబొన కూర్దున్ ఉర్న్‌గి కీసి,\f * \fr 50:1 \fq ఉర్న్‌గి కీసి \ft హెబ్రి బాసతె ఉర్న్‌గి కీసి ముక బుర్తొర్ ఇంజెర్ మందంత. తమ్వ వెలె పెర్మతున్ సాటి ఇహిన్ కీంతెర్.\f* బెయ్ ఆడ్తొర్.
\v 2 అద్ ఆత పెజె, యోసెప్ తన్వ సేవ కియ్వలిర్ వయ్దుర్‌కున్ కేయ్సి, “నా బాబన కూర్దున్ గమ గమ గాడి సియ్వలిక్ చీజ్క్‌నె సజి కియన” ఇంజెర్ ఆగె సీతొర్. తె వూర్ అహన్ సజి కీతెర్.
\v 3 అహన్ వూర రివజ్ తీర్ కూర్దున్ సజి కియ్లె, వూర్కున్ చాలిస్ (40) రోజ్క్ లాగ్తంగ్. వోన్ సాటి, ఈజిప్ట్‌నెర్ సత్తర్ రోజ్క్ (70) ఆడ్తెర్.
\v 4-5 అవ్ ఆడ్వలిక్ దినమ్క్ మార్త పెజె, యోసెప్ పరొన కచురితుర్ అదికారిర్ సంగ, “మీ దయ నా పొరొ మందర్తె, దయ కీసి నా హిందల్ ఆసి, ‘వోనొర్ బాబొ వొట్ వాటుసెర్, “ఇచుల! నన పరన్ సుటి కీంతొన్. కనాన్ దేస్నగ నా సాటి కాచుస్త వీచ్న బుయరితగ నిమె నాకున్ మాతి కియన” ఇంజెర్ వోన్ వెహ్తొర్. అదెన్ సాటి దయ కీసి, వోనొర్ బాబొన్ మాతి కియ్లె, వోన్ సొంద సీమ్. అద్ ఆత పెజె మల్సి వాంతొర్ బెరె’ ఇంజి పరొ రాజన్ కోరట్” ఇంజెర్ వూర్కున్ వెహ్తొర్.
\p
\v 6 తె పరొ అద్ గొస్టి వొప్సి, “నీ బాబొ నీకున్ వొట్ వాటుసీతపె, వోన కూర్దున్ మాతి కీమ్” ఇంజెర్ వూర కెయ్దె వెహుస్తొర్.
\p
\v 7 యోసెప్ బాబొన్ మాతి కియ్లె సొత్తొర్. వోన్ సంగ రాజనుర్ అదికారిర్, కచురితుర్ డగుక్ అని ఈజిప్ట్‌నెర్ పెదొల్క్ లోకుర్ గిర్ సొత్తెర్.
\v 8 యోసెప్న రోతుర్ సమ్దిర్, వోనుర్ తాదల్-తముక్ అని బాబొన రోతెర్ సమ్దిర్ వోన్ సంగ సొత్తెర్. బతి తమ్వ మరి-మియడున్, పియంగ్-కాల్క్‌నంగ్ మందంగ్ అని హెరెంగ్-గొరెనంగ్ మందన్ గోసెన్తగన్ సుటి కీతెర్.
\v 9 వీరె ఆయ్వ ఉండె దుస్రుర్ గిర్ వోన్ సంగ రత్క్‌నె అని కోడనె సొత్త కాడ్కి, బెయ్ వెలె మాందిత గుబ్డ ఆత.
\p
\v 10 యోర్దన్ లవిడ హంద డర్డితె మన్వల్ అటదు ఇన్వన వావ్ట కడతగ సొంజి, బెయ్ జోర్తె ఆడ్తెర్. వోర్ తన్వొర్ బాబొన్ లాసి, ఉండె యేడుంగ్ రోజ్క్ ఆడ్సెరెన్ మత్తొర్.
\p
\v 11 అద్ దేస్నె మన్వలిర్ కనానియుల్క్ అటదున వావ్టగ వూర్ ఆడ్వల్ సూడ్సి, “వూర్ ఈజిప్ట్ వాలిర్కున్ ఇద్ బెయ్ దుక్సత దివొస్ ఆంద్” ఇంజెర్ ఇత్తెర్. అదెన్ సాటి అద్ జాగతున్ హేబెల్-మిస్రయిమ్ ఇంజెర్ పొరొల్ దొస్తొర్. అద్ జాగ యోర్దన్ లవిడ హంద డర్డితె మంత.
\p
\v 12 యాకొబ్ తన్వుర్ మర్కున్ ఆగె సీత తీర్ వూర్ కీతెర్.
\v 13 తన్వుర్ మర్క్ కనాన్ దేస్నె వోన కూర్దున్ వోసి, మకపెలతగ మన్వల్ వావ్ట బుయరితగ మాతి కీతెర్. మామ్రెత్ సిడయింగ్ మన్వల్ అద్ వావ్టున్ అని బుయరితున్ అబ్రాహమ్ తనకున్ వీచ్క్‌న జాగత్ సాటి హేతు జాతితొర్ యెప్రొన్‌తగటల్ యేత్త ఆంద్.
\v 14 యోసెప్ బాబొన్ మాతి కీత పెజె, వోర్, వోనుర్ తాదల్-తముక్ అని మాతి కియ్లె సొత్తెర్ వూర్ సమ్దిర్ ఈజిప్ట్ మల్సి వాతెర్.
\s తాదలిర్ యోసెపున్ వెరివల్
\p
\v 15 తమ్వొర్ బాబొ మార్త పెజె యోసెప్నెర్ తాదలిర్, “ఉంది మోక యోసెప్ మా పొరొ బయ్మన్‌తె, మరట్ వోన్ కీత నుక్సన్‌తున్ బద్లి పగ యేతనుర్ బతలొ” ఇంజెర్ వెరిసెర్ వడ్క్‌తెర్.
\v 16 అని యోసెప్నగ, “మా బాబొ పరన్ సుటి కియన్ మునె, మాకున్ ఉంది ఆగె సీతొర్.
\v 17 అద్ బతల్ ఇత్తెకె, ‘మిరట్ యోసెపున్ సంగ, “నీ తాదలిర్ నీకున్ నుక్సన్ కీతెర్. ఇద్ సతెమ్ ఆంద్. బతి ఇంకె దయ కీసి వూర పాపున్ మాపి కీమ్” ఇంజెర్ వెహ్తొర్. అదెన్ సాటి దయ కీసి, మా బాబొ బగవంతనుర్ సేవ్కలిర్ ఆయ్వలిర్ మాకున్ మాపి కీమ్” ఇంజెర్ కబుర్ సారి కీతెర్. అద్ కేంచి యోసెప్ బెయ్ ఆడ్తొర్.
\p
\v 18 అద్ ఆత పెజె, వోనుర్ తాదల్-తముక్ వోన్ మునె సొంజి, బొమితగ గప్నె అర్సి దండొస్ దొసి, “మమొట్ నీ దాసిర్ ఆందుమ్” ఇంజెర్ వెహ్తెర్.
\v 19 అస్కె యోసెప్, “వెరిమట్! బగవంతల్ నిర్నయ్ కీతతున్ నన బతయ్ మార్యుస పరొన్.
\v 20 మిరట్ నాకున్ నుక్సన్ కియన ఇంజెర్ సూడ్తిట్. బతి తాన్ బగవంతల్ చొకొట్నెకె మార్యుసీతొర్. ఇత్తెకె వెలెటిర జీవతున్ కాబాడన ఇన్వలె బగవంతన ఇచ. అద్ కార్యతున్ ఇంకె మిరట్ గిర్ సూడ్సెరెన్ మంతిట్.
\v 21 అదెన్ సాటి మిరట్ వెరిమట్. నన మీకున్ అని మీ మరి-మియడున్ పోసి కీంతొన్” ఇంజెర్ వెహ్తొర్. అని వూర్కున్ మాని కీసెర్, దయతె వడ్క్‌వల్ సురు కీతొర్.
\s యోసెప్న మరన్
\p
\v 22 యోసెప్ తన్వ బాబొన కుటుంబతుర్ సంగ ఈజిప్ట్‌నగ పిసెర్ మత్తొర్. వోర్ పూరొ నూట దహ (110) సాల్క్ పిస్తొర్.
\v 23 యోసెప్ తన్వొర్ మరి యెప్రాయిమ్నుర్ మరి-మియడెర్ మరి-మియడున్ సూడ పర్తొర్. అని మనసెనొర్ మరి మాకిర్తున్ మరి-మియడ్ ఆత పెజె, వూర్కున్ యోసెప్ వోటితె యేత్తొర్.
\p
\v 24 యోసెప్ తన్వుర్ లాగ్తుర్ సంగ, “నావ మరన్ ఆయ్వల్ వకత్ కరుమ్ వాత. బతి బగవంతల్ మీకున్ తప్వక్ దిసి, ఇద్ దేస్నల్ మా తాదుర్-బాబుర్ అబ్రాహమున్, ఇసకున్ అని యాకొబున్ సీత వాగ్దన్‌తగ వెహ్త దేస్నగ తప్వక్ పియ్సి వోనుర్” ఇంజెర్ వెహ్తొర్.
\v 25 అస్కె యోసెప్, “బగవంతల్ ఇగెటల్ మీకున్ వోనెకె, నా బొకన్ మీ సంగ తప్వక్ వోయన” ఇంజి, యాకొబ్న సంతాన్తున్\f * \fr 50:25 \fq యాకొబ్న సంతాన్తున్ \ft వీరె ఆక్రిత్ బార కాన్‌దానుర్ ఇజ్రయేల్ పర్జ ఆతెర్. వీర్కున్ ఇజ్రయేల్తుర్ మర్క్ ఇంజెర్ గిర్ కేయంతెర్.\f* సంగ వొట్ వాటుస్తొర్.
\v 26 యోసెప్ నూట దహ (110) సాల్క్‌న వహితె మార్తొర్. తె వూర్ గమ గమ గాడి సియ్వలిక్ చీజ్క్‌నె, వోన కూర్దున్ సజి కీతెర్. అని అద్ కూర్దున్ పేటితగ ఇర్సి, ఈజిప్ట్ దేస్నల్ సొనెకె, తమ్వ సంగ వోయ్లె, తాన్ రాకి కీతెర్.
